{"content": {"pages": ["EBOOK 75701 *** # Els sots fer\u00e9stechs Raimon Casellas 1901 `Aquest text ha estat digitalitzat i processat per l\u2019Institut d\u2019Estudis Catalans, com a part del projecte Corpus Textual Informatitzat de la Llengua Catalana.` ## I L'Aleix de las T\u00f2fonas \u00bfAhont reira de bet deuhen haver anat a raure els \u00f3ssos corcats d'aquell jayo del dimoni? Era tan xaruch, xaruch, que, mentres els uns deyan que ten\u00eda m\u00e9s de noranta anys, d'altres juravan qu'hav\u00eda passat dels cent, y no mancava qui fes posta sobre que 'n duya a l'esquena m\u00e9s de cent quinze o de cent vint. Entre 'ls pastors d'aquellas aspras clotadas de Montmany, corr\u00eda la brama fantasiosa de que ja hav\u00eda sigut enterrat una vegada, per\u00f2 que com qu'era bruixot y ten\u00eda part ab el dimoni, y adem\u00e9s era tan rich, tan rich, hav\u00eda fet mans y m\u00e1nigas pera descolgarse de terra, fins a tornar a eixir del fossar. Quan, de cent en quaranta, compareix\u00eda una festa a la missa matinal qu'un capell\u00e1 foraster deya a l'ermita de Puiggraci\u00f3s, tothom se 'l mirava de c\u00faa d'ull, ab una mena de rencunia estranya, que ten\u00eda quelcom d'enveja y potser fins quelcom d'admiraci\u00f3. --\u00a1V\u00e8s qu\u00ed'n daria dos quartos d'aquet vellot!... --deya un bover, ab estranyesa. --\u00a1Y tantas doblas com t\u00e9 enterradas! --respon\u00eda un llenyatayre, ab ayres d'home enterat. --\u00a1Llamp que 'l toch! --exclamavan els dem\u00e9s, plens de cobdicia.-- \u00a1Aix\u00eds se li tornessin escorpins! Per\u00f2 lo cert es qu'al jayo semblava que no li feyan fret ni calor totas aquellas malevolen\u00e7as y miradas de reull. Encorvat pels anys y ab el cap cot, igual que si cerqu\u00e9s agullas per terra, passava tot tauj\u00e1 y com qui fa l'orni, a tall d'home refiat que se sent guardadas las espatllas per dos gossarros que l'acompanyavan sempre, boy flayrant arreu y reganyant els ullals. Fos per por dels gossos, fos per por del jayo, la maynada fug\u00eda esferehida cada cop que 'ls veya compar\u00e8ixer; y no m\u00e9s cal\u00eda cridar \"\u00a1Mireu que ve l'Aleix!\" pera que las criaturas corressin a arropirse sota las faldillas de las mares. Tan solament s'hi atansavan els m\u00e9s ganassa\u00e7as, y encara pera fer el valent o pera pidolarli qualque cosa. --Aleix... \u00bfme voleu dar un quarto? --feya algun bordega\u00e7. --N\u00fa, n\u00fa, --respon\u00eda 'l jayo, ab un parlar tot emborbossat, tot fosch. --Y \u00bfper qu\u00e8 no? --Parque nu 'n tench pos de cortus j\u00fa... --\u00a1Oy que s\u00ed, que 'n teniu! --N\u00fa, n\u00fa. --B\u00e9 feu forrolla ab las t\u00f2fonas... --T\u00fafunas... Nu 'n cercu pos. Y com pera esc\u00f3rrer el bulto a las preguntas y a la requesta dels pidolayres, el vell girava cua desseguit, deixant tot pensatius, tot rumiosos, a n'aquells vehins de las quasi desertas fondaladas de Montmany, que, dens\u00e1 qu'estavan sense rector a la parroquia, tot lo m\u00e9s se veyan algun diumenge, reunits per la campana de Puiggraci\u00f3s. Mentrestant, l'Aleix, ab una lleugeresa que semblava mentida pera 'ls seus anys, devallava cap al sot de l'Uy\u00e1, traspassava la pineda de la Rovira, segu\u00eda 'l relleu de la cinglera de Bert\u00ed, s'endinzava", "en la boscuria de l'ubaga, fins qu'al arribar al collet de l'Ensulcida, com una serp que 's fica al cau, s'esmuny\u00eda dintre del casalot mitj enrunat de Roman\u00ed. Aquellas quatre parets esquerdadas sota una teulada plena de forats, com un cel brodat d'estrellas, eran la seva estada, el seu amagatall. D'all\u00ed surt\u00eda cada jorn a punta d'alba, encaminantse cap a soley, pera empendre la cacera misteriosa de las t\u00f2fonas. --Las condemnadotas prou s'entafuran... pr\u00f2 j\u00fa las amarro p\u00fa, --mormolava 'l vell tot cargolantse y rihent per sota 'l nas. Y, com hi ha nell, que pod\u00eda ben b\u00e9 riure, perqu\u00e8, ab els anys y panys que ressegu\u00eda 'ls recons y reconets de las fer\u00e9stegas clotadas, pla sab\u00eda ahont jeyan \u00a1las remalehidas! ben acotxadotas sota terra... \u00a1Rellamp que las toch! Pera escapar de ser vistas, tr\u00edan els indrets m\u00e9s amagats, els ermots m\u00e9s solitaris, els claps de terra m\u00e9s tristos... y com que s\u00f3n tan malas p\u00e8coras y tan dr\u00f2pulas, volen recons un xich humits, per\u00f2 \u00a1aix\u00f2 s\u00ed! ben orejats per l'ayre y ben escalfats pel sol de mitjd\u00eda... Per aix\u00f2 s'aixoplugan sota 'ls arbres de brancatge esbalandrat \u00a1las grans barjaulas!, pera estarse a la ressombra, mitj assoleyadas, mitj a la fresca... De cent passas lluny ja coneix\u00eda 'l jayo els llochs preferits per la perfumada trumfa; y quan passava per la vora d'un pollancre, d'una alzina o d'un noguer, pegava llambregada al voltant de la soca, y tot seguit sab\u00eda si hi hav\u00eda all\u00ed res pera pelar. Els gossos anavan endevant, ara ensumant, ara glapint, com conillers que persegueixen un rastre. Ell ven\u00eda derrera, trico, trico, ab un serr\u00f3 a l'esquena y un caveguet a la m\u00e1. Aix\u00eds passavan devegadas horas y horas... per\u00f2 tan bon punt lladrava un gos boy rascant prop d'una verdi\u00e7a o d'un matoll de rold\u00f3, saltava 'l vell com una llagasta cap al seti de la fressa, y ab un cop d'ull ne ten\u00eda prou pera regon\u00e8ixer el paratge. Si veya que la terra s'al\u00e7ava com inflada, ab el m\u00e1nech del c\u00e1vech picava sobre l'inflor, y, per mica que 'l terreny fes soroll de vuyt, el jayo, ab una ganyota de satisfacci\u00f3, semblava que digu\u00e9s: \"\u00a1Per tot te deixo!\" Pera que 'l tret fos segur, no m\u00e9s mancava que veg\u00e9s surar, sobre l'indret, els vols de mosquits morats que rondan enllepolits per la flayre de la trumfa... Allavoras s'ajup\u00eda, y vinga cavar ab cuydado, vinga aixecar la crosta de terra ab suavitat... fins qu'apareix\u00eda 'l sospirat tresor. Una per una anava cullint las t\u00f2fonas, una per una las netejava ab afalech, una per una las amoros\u00eda ab el palmell de la m\u00e1... y, despr\u00e9s de contempl\u00e1rselas un rato, tan negretas, tan polidas, tan bonicoyas, las desava amatent dins del serr\u00f3. Alashoras se disposava a tornar al cau... per\u00f2 abans cridava als gossos y s'assegurava b\u00e9 de si 's veya ning\u00fa per all\u00ed 'ls voltants... Escoltava una estona ab el cap arran de terra, pegava mirada ens\u00e1 y enll\u00e1, ab las mans fent ventalla sobre 'ls", "ulls... y, si no hi hav\u00eda entrebanch, se las empren\u00eda, trico, trico, cap a l'amagatall de Roman\u00ed. Cal\u00eda vigilar, cal\u00eda fer l'ull viu. \u00a1Eran tan berros aquells llenyatayres de l'Ensulcida! \u00bfY els pastorots de l'ubaga? \u00a1El dimoni que 'ls va fer! Per aix\u00f2, quan arribava al casalot enrunat, no 's pod\u00eda estar de fer una llengota a tots aquells br\u00e8tols remalehits que li envejavan els quartos. Per aix\u00f2 no 's descuydava may d'allargar el bra\u00e7 envers las casas vehinas de las fondaladas, mormolant aquestas paraulas de bruixa, mentres remenava 'l puny clos: --\u00a1La figo vus fay a tuts! Se pot ben dir que l'Aleix era la tentaci\u00f3 eterna de tot Montmany. La figura cargolada del jayo ompl\u00eda de d\u00eda y nit el pensament de la gent trista y miserable qu'habitava las casas escampadas per aquells sots. Sobre tot al vespre, quan, al voltant de la llar mitj apagada, engol\u00edan homes y donas las mossadas d'un pa negre y florit, o s'empassavan els tragos amidats d'un vinot agre, no pod\u00edan arrebassarse del pensament el recort de l'avi de Roman\u00ed, que tantas doblas guardava sota terra. T\u00e8rbols prop\u00f2sits de robo y de mort els passavan, com fantasmas sagnants, per l'espessa imaginaci\u00f3. Ensopits, pensatius, muts, anavan donant voltas a n'aquella idea sinistre que 'ls capficava continuament, per m\u00e9s que quasi may en resessin ni paraula. Per\u00f2, a lo millor de la caboria, saltava un pastor dihent: \"Avuy so vist a l'Aleix\"; y tots al\u00e7avan el cap esferehits, com si, deixondintse del somni afr\u00f3s que 'ls persegu\u00eda, haguessin de sobte sentit un ress\u00f2 dels propis pensaments. --Y... \u00bfahont l'has vist? --preguntava l'amo, fingint un to d'indiferencia. --Lo so vist sota las feixas de c\u00e2l Sunyer. --Dev\u00eda anar a vila... --insinuava la mestressa. --Potser a ciutat... --deya alg\u00fa altre. Y altre cop tornavan a quedar tots callats y somniosos, pensant fins ahont haur\u00eda arribat, fent c\u00e1lculs sobre qu\u00edn d\u00eda tornar\u00eda, imaginant qu\u00e1nts quartos deur\u00eda dur d'aquellas t\u00f2fonas que tant s'adineravan a ciutat... De tants anys d'espiarlo nit y d\u00eda, se pot dir que li ten\u00edan els passos tots comptats. Grans y xichs sab\u00edan qu'un cop cada mesada eix\u00eda ab el bulto de las t\u00f2fonas; qu'a la tornada s'aturava al Figuer\u00f3 a provehirse de vianda y beure, y que sempre ven\u00eda carregat de carn de molt\u00f3 y ab pa de fleca al corn de la manta. Prou hi hav\u00eda hagut, m\u00e9s d'un cop y m\u00e9s de cent, qui hav\u00eda intentat sorp\u00e8ndrel pel cam\u00ed y ferli donar els diners, o enjegarli una escopetada de trascant\u00f3, o estimbarlo al passar per dalt del cingle... per\u00f2 las malas intencions no hav\u00edan anat avant, perqu\u00e8, fins els m\u00e9s desanimats, aix\u00eds qu'arribava l'hora de fer el fet, sent\u00edan una mena de por estranya devant d'aquell home misteri\u00f3s que, segons deya la brama, ja hav\u00eda sigut enterrat un cop y ten\u00eda part ab el dimoni. Y la mateixa temen\u00e7a que 'l jayo, inspirava a la gent el casalot de Roman\u00ed. Ning\u00fa gosava atansarshi gayre; y, si b\u00e9 's deya qu'era per respecte", "als gossos, lo cert es que tothom pensava ab certa basarda: \"\u00a1Qu\u00ed sap qu\u00e8 hi deu haver derrera la negror tremolosa d'aquellas tapias mitj enfonzadas!\" Tot lo m\u00e9s que feyan els pastors, al trobarse a tret de pedra de las runas, era enjegarhi un roch ab el mandr\u00f3, a fi de fer lladrar als gossos, mentres ells s'escorr\u00edan rostos avall, tot persignantse y mormolant: \"\u00a1Jes\u00fas!\" Per\u00f2, en aix\u00f2, va venir un d\u00eda en que va a comen\u00e7ar a c\u00f3rrer la veu de que a l'Aleix no se 'l trobava en part del m\u00f3n. \u00a1Qu\u00ed sap de qu\u00e1ntas setmanas ens\u00e1 que no l'hav\u00eda vist \u00e1nima viventa, ni dels pastors que guardavan ovellas al bosch de Brera ni dels pilers que feyan carb\u00f3 a soley! Sense saber c\u00f2m ni per qu\u00e8, el jayo hav\u00eda desaparegut tot d'un plegat, com si 'l dimoni se l'hagu\u00e9s endut. Quan, saltant de casa en casa, va comen\u00e7ar la nova a esbargirse per las clotadas, una ansia estranya feya batre 'l cor de tots els vehins. Dintre de cada casa no 's parlava d'altra cosa. --\u00bfQu\u00e8 deu haver passat? --Potser s'ha mort... --Potser ha fugit... --Haur\u00edam d'arribarhi. --\u00a1Pla s'hi ha d'anar! Y mentres, sense saberho 'ls uns dels altres, tots els escampats vehins empren\u00edan la ruta del casalot enrunat, els homes, plens de recan\u00e7a, pensavan ab las ocasions que s'hav\u00edan deixat perdre de fer els comptes al vellot. L'un recordava 'l d\u00eda que 'l va trobar sobre la cinglera de Bert\u00ed... y no va gosar a ventarli empenta. L'altre 's pened\u00eda de no haverli deixat anar la perdigonada de balins aquell capvespre que 'l va veure pel torrent de la Rovira. \"\u00a1Que 'n vaig ser de bestia!\", rumiavan entre s\u00ed. Y era tan forta la deria que 'ls trasbalsava 'l pensament, qu'hav\u00edan de fer esfor\u00e7os pera dissimul\u00e1rsela ells ab ells quan se trobavan ab altras collas que caminavan guiadas pel mateix fi. --\u00bfAhont aneu? --preguntavan uns. --Nosaltres a Roman\u00ed... \u00bfY vosaltres? --Nosaltres tamb\u00e9. --Hem pensat... \"potser aquell home est\u00e1 malalt... y si podem ferli alguna cosa...\" --Lo mateix hem dit nosaltres... \"si'l podem assistir ab res...\" Els primers que, despr\u00e9s de pendre mil precaucions, van arribar a Roman\u00ed, van trobar la casa vuyda. Ni jayo, ni gossos, ni mobles, ni res en lloch. Per terra, escombrots y runa; per las parets, terenyinas; per las oberturas, brancas d'heura tapant esquerdas y forats. Ja 'ls queya a tots l'\u00e1nima als peus, quan, vora del llindar, se van adonar de que la terra estava somoguda... Tots varen c\u00f3rrer cap all\u00ed, atiats per la cobdicia. Varen descal\u00e7ar la terra, varen trobar un vuyt, y dintre 'l vuyt una gerra. Els uns se miravan ab els altres ab desconfian\u00e7a, de cua d'ull, perqu\u00e8 tots vol\u00edan apoderarse del tresor... per\u00f2 una m\u00e0 m\u00e9s llesta que las altras va al\u00e7ar el tap de la gerra, y tothom va veure qu'\u00e1 dintre no hi hav\u00eda ni sombra ni senyal de res. Hi va haver homes que van al\u00e7ar el puny enlayre, com amena\u00e7ant vagament el", "recort malehit del jayo que de semblant manera 's befava d'ells. --\u00a1Sota terra siga! --deyan uns. --\u00a1Aix\u00eds se l'enduguin els dimonis! --mormolavan els dem\u00e9s. Y quan, moixos y escorreguts, baixavan altre cop cap a las clotadas, mastegant conjurs y malediccions, semblava sentirse de dalt dels cingles una veu tota mofeta que deya: --\u00a1La figo vus fay a tuts!... D'aix\u00f2 ja hav\u00edan passat setmanas, ja hav\u00edan passat mesos... quan veusaqu\u00ed que, un d\u00eda, a un pastor de c\u00e2n Sunyer li va semblar veure a l'Aleix entre las alzinellas m\u00e9s altas del bosch de Brera. \"\u00a1Ay vat\u00faa l'home consagrat! --va exclamar entre s\u00ed 'l pastor.-- \u00bfNo es aquell, el jayo? S\u00ed que l'es, \u00a1mal llampus! \u00a1S\u00ed que l'es!\" Y, quan va ser vespre, ho va contar a la gent de casa, aplegada a la vora de la llar, cadasc\u00fa ab son plat de trumfas aixafadas. --No ho creur\u00edau pas... Avuy, entre els matolls m\u00e9s alts de Brera, m'ha semblat veure a l'Aleix... --\u00bfVols dir? --li va respondre ab ayres d'incredulitat l'avi Sunyer. --\u00a1Y ca! --va afegir el pubill. --\u00a1No pot pas esser! --varen recalcar els dem\u00e9s. Y tant varen dir, tant varen dir, qu'al \u00faltim va pensar el pastor: \"Potser s\u00ed, qu'ho has somiat...\" Per\u00f2 lo bo va ser que, un altre d\u00eda, a ne 'l porquerol del Malarich tamb\u00e9 li va semblar llucar al jayo pels encontorns del serrat de Puiggraci\u00f3s. Y l'endem\u00e1 ja no varen ser ni dos ni tres, sin\u00f3 qui-sap-los, els que 'l varen veure en llochs diferents. --Jo avuy el som vist sota las feixas del Lladonell, --deya en Pau Bojet a uns pastors que s'hav\u00edan aplegat sobre 'l coll de c\u00e2n Ripeta. --Donchs jo tamb\u00e9 'l som vist avuy a las rourellas de la Rovira... --va respondre un rabad\u00e1. --Y jo als voltants del Bosch Negre, --va fer el pastor de c\u00e2n Prat. --Y \u00bfqu\u00edna hora era, quan l'has vist? --\u00bfJo?... Uns tres quarts de vuyt, ser\u00edan... --Jo tamb\u00e9. Vuyt horas no eran encara... --Donchs... a la mateixa hora me 'l so trobat jo. Y com que tothom l'hav\u00eda vist a un mateix temps en paratges tan distants, aquells guardadors d'ovellas y moltons varen quedar tot capficats, tot rumiosos, pensant ab aquell home del diastre que ten\u00eda 'l do maravell\u00f3s d'apar\u00e8ixers desde l'un cap a l'altre cap del terme, a la mateixa hora justa y cabal. Y aquella caboria dels pastors se va encomanar altra volta a tot Montmany. Desde aquell punt, la figura recargolada del jayo de Roman\u00ed va tornar a ser, de nit y d\u00eda, la deria, el fantasma dels bosquerols. --\u00a1Dimoni d'home! \u00a1Dimoni d'home! --se deyan de baix en baix.-- Sembla qu'hi ballin las bruixas, en tot aix\u00f2. N'hi hav\u00eda que pensavan qu'all\u00f2 pod\u00eda ser un miracle; n'hi hav\u00eda que creyan qu'all\u00f2 era cosa de mal art. --\u00a1V\u00e8s c\u00f2m pot ser, aix\u00f2 de viure m\u00e9s que tothom y d'apar\u00e8ixer a l'hora a tants indrets, y de fondres un home igual que mort, y d'eixir a lo millor, trescant per valls y serras com", "una guineu! \u00a1V\u00e8s c\u00f2m ira de bet pot ser aix\u00f2, sense tenir un pacte ab el mal esperit! Y els uns feyan la creu ab els dits polsos, com pera allunyar la mala cosa, tot barbotegant: --\u00a1Deu mos lliuri, Deu mos guardi! Y d'altres se persignavan tremolosos, exclamant: --\u00a1Jes\u00fas, Mar\u00eda y Joseph! Per\u00f2, entremitj de totas aquellas cosas tan estranyas, tan misteriosas, lo que potser els capficava m\u00e9s de tot era saber ahont tancava l'Aleix de part de vespre. Perqu\u00e8, lo qu'es al casalot de Roman\u00ed, pla sab\u00eda tothom que no hi hav\u00eda ficat may m\u00e9s el nas desde 'l d\u00eda que va semblar que s'hagu\u00e9s fos com una llenca de boyra. De las parets enrunadas del catau se n'hav\u00edan fet amos y senyors, ja feya d\u00edas, els pastors y llenyatayres d'all\u00ed 'ls volts. Uns cops pera desarhi las eynas y els morralets, altres cops pera ficarhi las ovellas a d\u00e2lshi sal, all\u00f2 gayreb\u00e9 era sempre un seguit d'entrar y surtir. Donchs, si no era all\u00ed dintre ahont passava la nit... \u00bfahont llamps de Deu dorm\u00eda, el gran Jan-fume? Al ras no pod\u00eda ser, ab las gla\u00e7adas y las mullenas que feyan. A l'hostalet de Puiggraci\u00f3s tampoch, perqu\u00e8 ja s'hav\u00eda anat a preguntarho als ermitans, y els ermitans hav\u00edan dit que no. Com m\u00e9s anava, el misteri de la vida d'aquell home, m\u00e9s fondo esdeven\u00eda y tenebr\u00f3s. Allavoras va ser quan alguns vehins varen dir: \"\u00a1Calla! \u00bfY si pera anar a passar las nits s'hagu\u00e9s aparroquianat a l'esglesia, el vell xaruch?\" Com feya tant temps que restava abandonada de tothom, no m\u00e9s serv\u00eda de niu als aucellots qu'anavan a ajocarshi, entrant per l'obertura dels finestrals. \u00a1Qu\u00edna 'n fora! \u00a1Qu\u00edna 'n fora! Per\u00f2 varen baixar a rondar l'esglesia, varen trucar diferents cops, varen mirar per la reixeta de la porta... y res. Se veya com els aucellots volavan d'una banda a l'altra de cornisa, com se posavan sobre l'ara dels altars, com entravan y sort\u00edan per las finestras... per\u00f2, de l'Aleix de las T\u00f2fonas, ni una ungla de dit. Ben al rev\u00e9s de deixarse veure, ja feya d\u00edas que m\u00e9s aviat se 'l trobava a mancar per tot arreu. \"\u00bfAhont jeur\u00e1, ahont deur\u00e1 ser, ahont haur\u00e1 anat a raure?\" pensava tothom. Y molts ja ten\u00edan coll avall que s'hav\u00eda tornat a fondre per una temporada... quan, veusaqu\u00ed qu'un diumenge compareix per la banda del Serrat, encaminantse cap a Puiggraci\u00f3s. Els homes que jugavan a la brisca a l'era de l'hostalet, varen plegar el carter, l'un derrera l'altre, pensant qu'hav\u00eda arribat l'hora de fer els comptes a l'Aleix. \"O ara o may, --rumiavan.-- O ara o may.\" \"Ab aquestas anadas y vingudas, el millor d\u00eda fuig ab las doblas y no li veyem may m\u00e9s la pell.\" \"Primer, que la quitxalla li pidoli 'ls quartos... y despr\u00e9s, aix\u00eds que giri l'esquena --pensava cadasc\u00fa pel seu cant\u00f3-- s'ha de provar si un se li pot tirar a sobre, mentre s'allunya als gossos a cops de garrot.\" L'Aleix, entretant, s'atansava a las taulas mitj", "somrient per sota 'l nas, com si olor\u00e9s las malas intencions dels bosquerols. Y tant com m\u00e9s s'atansava, m\u00e9s s'adonavan els jugadors de que 'l jayo anava sense gossos, y tot miserable, tot espellifat, tot brut... Els xicots ja 's disposavan a demanarli diner, com de costum... mes allavoras el jayo, com si 'ls volgu\u00e9s guanyar la ventatja ab el pensament, va allargar la m\u00e1 a tall de captayre y, ab una veu compassiva qu'entern\u00eda, va posarse a exclamar fent cantarella: --La buna gent... la buna gent... \u00bfNu vulr\u00edau fermi una graci de caritat per mur de Deu? Grans y xichs varen quedar desarmats al sentir aix\u00f2. \u00bfL'Aleix, pobre? \u00bfL'Aleix, sense gossos? \u00bfL'Aleix, sense tro\u00e7 de jupa ni camisa? \u00bfL'Aleix, demanantlos caritat? Ab un tancar y obrir d'ulls, tota la cobdicia que sent\u00edan se 'ls hav\u00eda tornat rabia, rabia de veures altre cop desenganyats. --\u00a1Ves a l'infern a captar tions encesos! --va cridar un llenyatayre, enfurismat fins al capdemunt. Y el jayo, boy rihent per sota 'l nas, trico, trico... trico, trico... va tocar el dos desseguit, pensant qu'ab aquella treta sornaguera s'hav\u00eda ventat las moscas de demunt per sempre m\u00e9s. --Ara ning\u00fa m'inquietar\u00e1... Ara podr\u00e9 dormir tranquil... --anava dihent l'Aleix de baix en baix. Y en sent un tro\u00e7 lluny, derrera uns pins, no 's va poder estar de girarse de cara a l'hostalet, y, entre una rialleta endimoniada, va remenar unas quantas voltas el puny clos, tot mormolant ab gauban\u00e7a: --\u00a1La figo vus fay a tuts!... ## II L'esglesia tancada Ja feya un grapat de mesos qu'a Montmany estavan sense rector. El derrer que hi hav\u00eda hagut no va tenir m\u00e9s remey que desamparar la parroquia 'l d\u00eda que, veyentse malalt, revellit y s\u00e9ns recursos, va trobarse adem\u00e9s abandonat per la gent coquina que 'l serv\u00eda, un marit y muller d'edat, que li feyan a l'hora de sagristans y masovers. Eran un parell de rondinayres qu'en tot trobavan taps. La dona, d'un cap de d\u00eda a l'altre, no callava may dihent que m\u00e9s s'estimava morir d'un cop qu'estarse en aquella rectoriota mitj enrunada, ab uns trespols ronyosos que 'ls queyan a tro\u00e7os pel demunt. Jurava, a cada dos per tres, que ja n'estava cansada y cuyta, de netejar tot el sant d\u00eda aquella esglesia r\u00f2nega y fosca, tan plena d'esquerdas que l'humitat se ficava per tot arreu, y tan rom\u00e1tiga que 'ls vestits de las imatges se desfeyan consumits y els sants se flor\u00edan dintre 'ls ninxos dels altars. L'home tamb\u00e9 botzinava, exclamantse de que ja era massa vell pera fer lo que feya... \"Ara rega l'hort y cava la feixa; ara ajuda missa y toca las campanas; ara fes horas de cam\u00ed a la nit acompanyant Nostramo per fondaladas y costas; ara ves a cercar els difunts y ajuda a fer el sot pera enterrarlos...\" --\u00a1Ell l'afanyem massa com m\u00e9s prou, el plat de trumfos que 'ns fiquem a la boca! --se deyan a tota hora marit y muller, tot mormolant pels recons, y devegadas bon xich", "alt pera que 'l pobre capell\u00e1 n'hagu\u00e9s esment. Per\u00f2 lo pitjor va ser qu'un d\u00eda, tot certs y mal mandats, van presentarse al rector, fentli a saber que 'l deixavan... \"Res... que 'ls hav\u00edan parlat de ser ermitans a Puiggraci\u00f3s, perqu\u00e8 'ls qu'ho eran se n'anavan a viure a vila... y era ben b\u00e9 del cas aprofitar l'ocasi\u00f3, perqu\u00e9... fins Deu els pod\u00eda castigar, de deixarsho perdre... All\u00e1, a la festa, se fan alguns dinerons ab la gent que va a beure a l'hostalet... Y una cosa aix\u00eds no surt pas cada d\u00eda, per un fluix...\" Al pobre rector va semblarli qu'ab aquella trista nova li hagu\u00e9s caygut demunt del cap tot el roquisser del cingle. Fins aquell instant hav\u00eda fet for\u00e7as de flaquesa, arrossegant la feixuga c\u00e1rrega del ministeri pels sots ombr\u00edvols, plens de tristor; per\u00f2, despr\u00e9s del comiat que li pren\u00eda la gent de casa, va sentirse aclofat, atuhit, sense esma, com si l'aixafessin d'un plegat totas las penas passadas. Setanta anys eran massa anys pera pujar y baixar montanyas, pera trepitjar fanchs y neus, pera dir en un mateix d\u00eda missa matinal a Puiggraci\u00f3s y missa major a la parroquia, pera anar a viaticar o a ajudar a b\u00e9 morir a l'escampall de vehins entafurats per las selvatges clotadas. M\u00e9s mort que viu, varen portarlo al Figuer\u00f3, ahont ten\u00eda uns parents, y desde allavors ens\u00e1 la rector\u00eda va quedar deserta, abandonada, com un munt de runas voltadas de soletat. L'esglesia parroquial tamb\u00e9 hav\u00eda de tancarse; mes, abans de posarshi 'l forrellat, se varen aplegar al peu de la porta 'ls vehins de m\u00e9s aprop, pera veure qu\u00ed hav\u00eda de guardar las claus. La veritat sigui dita, no hi hav\u00eda pas ning\u00fa que tingu\u00e9s gran cobdicia de guardarlas. Las cosas del temple y de l'altar els feyan certa temen\u00e7a, als bosquerols... y aix\u00f2 de poder entrar y surtir de l'esglesia, y d'encarregarse de tot lo de dins, els donava una mena de basarda. Desde 'ls m\u00e9s grans als m\u00e9s xichs sent\u00edan com una por sagrada de las vestiduras sacerdotals, dels ornaments de dir missa, de la patena y el c\u00e1lzer. Sab\u00edan que tot all\u00f2 ven\u00eda a ser la vaixella y el ropatge del mateix Deu Poder\u00f3s que goreix o mata als homes, que fa llampegar o fa surtir el sol; y solament d'atansarse a n'aquellas cosas del servey div\u00ed, hi hav\u00eda home que tremolava y s'esfereh\u00eda. Per aix\u00f2, encara qu'haguessin patit la m\u00e9s negra miseria y encara que s'haguessin mort de fam, molts no haur\u00edan gosat a posar la m\u00e1 demunt dels vasos sagrats, per por de que un llamp del cel no 'ls vingu\u00e9s a soterrar entremitj del sacrilegi... Adem\u00e9s hi hav\u00eda una altra cosa... y es que no era pas cap secret pera ning\u00fa la poca valua que ten\u00edan aquellas pobras joyas de temple montanyench. Sa com lla, tothom sab\u00eda que 'l plat de las canadellas era de plom, que 'l c\u00e1lzer era d'aram y que las casullas eran tot un surgit de cap a peus.", "Per aix\u00f2, quan va arribar l'hora de tancarse, potser per sempre m\u00e9s, las ferradas portas de l'esglesia, y alg\u00fa va preguntar: \"\u00bfQu\u00ed es que sen duu las claus?\", tothom va arronsar las espatllas... y al capdevall se las varen quedar a l'Uy\u00e1, per ser la casa m\u00e9s aprop de la parroquia. Desde alashoras va semblar qu'aquells sots amarats d'ombra y de tristesa acabessin d'enfonzarse en la tenebra dels llims. Ab el derrer toch de campana, van fondres tot d'un plegat las cerimonias de la missa, y l'aplech de vehins de cada festa, y els sermons a peu d'altar, y las canturias dels homes a dalt del chor, y els encants de cocas y panets de l'ofertori... com si, en un tancar y obrir d'ulls, s'hagu\u00e9s esvahit la miqueta d'\u00e1nima que restava als sorruts feligresos d'aquells sots. El qui vol\u00eda missa, a la festa, hav\u00eda d'anar a ohir la que deya a punta d'alba, a Puiggraci\u00f3s, un capell\u00e1 de l'Ametlla. Si neix\u00eda un infant, el duyan a batejar a Sant Bartomeu o b\u00e9 a la parroquia de Bert\u00ed. Si alg\u00fa 's mor\u00eda, qualsevol capell\u00e1 dels encontorns anava a la casa a cercar el cos, y, carregantlo dalt d'un matxo, el traginavan a Montmany pera darli terra sagrada. \u00a1Feya una cosa m\u00e9s trista tot all\u00f2! Fins els vehins m\u00e9s totxos trobavan que 'ls mancava una cosa... una cosa... que no sab\u00edan explicar... Y molts deyan qu'all\u00f2 era un c\u00e1stich, un conjuri, una maledicci\u00f3... Per\u00f2 lo que entre tot dava m\u00e9s pena, m\u00e9s condol, era no sentir tocar las campanas a cap indret del d\u00eda. Desde 'ls m\u00e9s grans als m\u00e9s xichs, tothom sent\u00eda una lley d'angunia estranya, com si anyoressin la veu que 'ls amidava las tristas horas de la vida. A las vuyt del mat\u00ed, quan senyalava la missa ab aquells tres tochs can\u00e7oners, nanch... nanch... nanch..., seguits de la rematada sorollosa, tota la gent escampada pels boscos o per las feixas treya, pera desdejunarse, el pa negre del cistell\u00f3. Al pich de mitjd\u00eda, aix\u00eds que las dotze batalladas queyan del cloqueret, tothom aplegava las eynas, disposantse a anar a casa si la treballada no era massa lluny, o a asseures en un clap d'ombra pera empassarse las mossadas. Y sobretot, pel capvespre, al sentirse 'ls tochs acompassats de l'oraci\u00f3, fins els bous y las ovellas semblava que coneix\u00edan el senyal y feyan com si 's delissin pera tornar a casa y entrar a la cort... Ning\u00fa se 'n sab\u00eda avenir, ning\u00fa, de que s'hagu\u00e9s mort la veu de las campanas. En d\u00edas de pluja, en d\u00edas de boyra, en d\u00edas n\u00favols, per l'hivern sobretot, quan el sol sembla que s'amagui pera no senyalar las horas, quan tota la terra 's revesteix de negror... els pastors y llenyatayres perd\u00edan, dins del bosch, l'esma del temps... y anavan a las palpentas, envolcallats pel misteri de la fosca. Aix\u00eds van passar setmanas, van passar mesos... y, com la miseria humana s'avesa a tot, va venir un d\u00eda en que pastors y terrassans tamb\u00e9", "van acostumarse a la quietut de las campanas, a n'aquella mena de silenci que semblava 'l de la mort. Veyan que l'esglesia s'anava esberlant de mica en mica... y ni menos ne feyan cas. Veyan que 'l tou d'ortigas y malvas, com un herbey orat, pujava ple de saba y ple d'orgull, boy tapant de fosca verdor l'espay estret del fossar que s'exten\u00eda entre la rector\u00eda y l'esglesia... y ning\u00fa 'n feya cabal. Veyan com las heuras ho invad\u00edan tot, arrapantse com llagastas a las parets del temple, a las tapias de l'hort rectoral, fins a las socas rebassudas dels xiprers del cementiri, y ning\u00fa hi parava esment. Ja s'hi hav\u00edan fet del tot, a contemplar com, cap al tart, aucellots negres y fer\u00e9stechs entravan y sort\u00edan, boy xisclant, pels finestrals de l'esglesia, com si all\u00f2 fos el seu domini, el seu palau... Tot aquell espectacle de desolaci\u00f3 a que viv\u00edan condemnats, no 'ls feya calor ni fret... Solament alguna vegada, quan oviravan per derrera l'absis de l'esglesia las collas d'aligots que, com si ballessin balls de bruixas, voltavan fent rodas misteriosas per l'espay, sent\u00edan quelcom d'esgarrifan\u00e7as. Per\u00f2 allavors se persignavan a correcuyta, boy mormolant una oraci\u00f3 estranya que sab\u00edan, pera conjurar la mala cosa. Per lo dem\u00e9s, tot els era igual. L'\u00e1nima dormilega dels bosquerols hav\u00eda arribat a resignarse a l'enrunament del temple y al silenci del cloquer, com se resignava a la calamitat y a la miseria. Per aix\u00f2, quan un d\u00eda va comen\u00e7ar a c\u00f3rrer la veu, de casa en casa, de que ven\u00eda rector nou, tothom va quedar estranyat. --\u00a1Rector nou! --deya la gent.-- \u00bfQuina una 'n deu haver fet, que 'ns el portin aqu\u00ed per penitencia? ## III Rector nou Per aix\u00f2, quan, una tarda, van veure, desde 'l bosch, alguns vehins, que per la banda de c\u00e2 l'Oliveras pujava un capell\u00e1 de certa edat, cavaller a dalt d'una euga y acompanyat d'un jayo y una jaya, que dev\u00edan ser els sirvents, tot van ser xiu- xius a cau d'orella y dirse 'ls uns a ne 'ls altres: --Aix\u00f2 es que 'n deu haver fet una de molt grossa... y 'l duhen aqu\u00ed a purgar el pecat... Mes el pobre capell\u00e1 estava ben lluny de sospitar las mormolacions qu' aixecava ab sa arribada, y encara m\u00e9s lluny d'endevinar que la malicia dels bosquerols arrib\u00e9s a ser tan fina quan se tracta de flayrar el mal en lo m\u00e9s fondo dels secrets. Montanya amunt, montanya amunt, anava cavalcant penosament, ab la deria d'arribar abans de nit a la parroquia que li hav\u00edan designat. --El cam\u00ed es llarch y costerut... --rumiava 'l rector, ple d'una tristesa resignada;-- el cam\u00ed es llarch y costerut... com el cam\u00ed que 'm manca fer pera arribar a la pau de l'\u00e1nima... Per\u00f2, boy a mida qu'anava enfonzantse en la soletat de las boscurias, se sent\u00eda m\u00e9s confortat, m\u00e9s coratj\u00f3s. La vista dels arbres centenaris que se li al\u00e7avan serens devant dels ulls, la flayre sanitosa de las rehinas que li anava", "a besar el rostre marcit, semblava que de sobte 'l reanimessin, com venintli a oferir una vida nova que, sobreposantse a la passada, li esborr\u00e9s del cap els cohi\u00e7osos recorts d'aquella cayguda tremenda, d'aquells erros d'enteniment, d'aquellas superbias de cor, qu'eran la causa del seu desterro. Com m\u00e9s s'anava endinzant entre 'l misteri ombr\u00edvol de las pinedas, m\u00e9s lleuger se trobava d'esperit, com si, a cada tro\u00e7 de cam\u00ed fet, an\u00e9s deixant enrera, de mica en mica, la feixuga c\u00e1rrega de las antigas tribulacions. Desde 'l d\u00eda del penediment en que, vessantli las ll\u00e1grimas abundosas cara avall, semblava que li haguessin tret del pit tot el pes dels condols y las recan\u00e7as, no hav\u00eda tingut una hora tan dol\u00e7a com aquella. Somniador com era per natural, tot l'afany contemplatiu que tancava dins de l'\u00e1nima s'assadollava ab la visi\u00f3 dels espadats alt\u00edvols y dels boscos misteriosos, fins al punt d'oblidar la pena qu'arrossegava pel m\u00f3n desde 'l moment d'aquell desvari que va estar a riscos de durlo a la perdici\u00f3. --\u00a1Per\u00f2 si aix\u00f2, en comptes de desterro, ser\u00e1 el meu parad\u00eds! --deya entre s\u00ed 'l capell\u00e1, mentres, trencant a m\u00e1 esquerra de la vall, empren\u00eda l'aspra pujada de c\u00e0 l'Uy\u00e1.-- \u00bfQu\u00e8 m\u00e9s puch demanar, Senyor, a la vigilia de mas vellesas, qu'amagar las afliccions en la pau de las montanyas? Y allavoras li va venir l'idea al pensament de que l'infinita misericordia, en lloch de punirlo per l'arruixadesa d'un instant, m\u00e9s aviat semblava que volgu\u00e9s premiarlo per son penediment. Del fons del cor sent\u00eda n\u00e9ixer una gratitut s\u00e9ns mida per la clemencia de Deu, que li encaminava 'ls passos cap a aquellas grandiosas soletats. --\u00a1Qu'herm\u00f3s qu'es tot aix\u00f2, en mitj de la seva mateixa feresa! --exclamava contemplant, a m\u00e1 dreta, l'alterosa cinglera de Bert\u00ed, que s'al\u00e7ava demunt seu com una muralla inmensa, feta al principi dels sigles per bra\u00e7os de gegants. L'admiraci\u00f3 li brollava a dolls dintre de l'\u00e1nima, portantli als llavis paraulas d'ayre b\u00edblich: --Admirables s\u00f3n tas obras, oh Senyor, y no hi ha boca prou digna de lloarlas. Y, com si no capigu\u00e9s a dintre seu l'entusiasme que sent\u00eda, basquejava de encomanarlo als seus acompanyants, interrogantlos ab certa exaltaci\u00f3: --\u00bfOy qu'es admirable, aix\u00f2, Joseph? --S\u00ed, missenyor, --respon\u00eda, ple d'humil acatament al sacerdot, el jayo que li duya l'euga del ron\u00e7al. --\u00bfNo trobeu qu'es herm\u00f3s, aix\u00f2, Mariagna? --repet\u00eda 'l capell\u00e1, dirigintse a la majordona, que, muntada dalt d'una mula, segu\u00eda las petjadas de l'euga del rector, traginant tot el fato de sachs, farcells y coixineras. Y la pobra avia, fent moure una mica 'l cap, deya respectuosament: --S\u00ed, missenyor. Els ulls del rector nou, oberts com els d'un nin devant de l'espectacle de las espessas arbredas, lluh\u00edan ab l'esperan\u00e7a de viure y morir tranquil entre la serenitat de las selvatges clotadas. Solament se li estreny\u00eda un xich el cor quan, al topar per la pujada ab algun qu'altre veh\u00ed qu'anava o ven\u00eda del Figuer\u00f3, observava 'l posat esquerp de la gent o reparava las miradas de reull que li clavavan", "els passants, com si, tot volguent esbrinar el c\u00f2m y el qu\u00e8 de la gent qu'anava a viure a la rector\u00eda, els fes quimera que vinguessin hostes nous. --\u00a1Bonas tardas tingueu! --els deya el capell\u00e1, tot amor\u00f3s. --Deu vos gort, --respon\u00edan emborbossats els caminants, tot cap-cots y ab els ulls baixos, com si 's donguessin vergonya de tornar la salutaci\u00f3. Per\u00f2, aix\u00eds qu'hav\u00edan donat set o vuyt passas, giravan el cap ab m\u00f2nita, y vinga escorcollar de c\u00faa d'ull qu\u00edna cara ten\u00edan els forasters, qu\u00edn posat feyan, o c\u00f2m anavan vestits, o b\u00e9 si duyan gayre fato... --S\u00f3n aspres y bonyeguts com las montanyas qu'habitan, --pensava 'l rector, tot volguent capir el g\u00e8nit sorrut d'aquella gent.-- L'eterna lluyta ab una terra mal agrahida, qu'ab prou feynas deu dar per' pa, els mata l'amor al pr\u00f2xim y els fa pensar mal de tot... Per\u00f2 jo 'ls amansir\u00e9, si Deu m'ajuda... jo 'ls ablanir\u00e9... --Y, recordantse del text sagrat, afeg\u00eda:-- Jo sembrar\u00e9 entre 'ls homes granas de dol\u00e7or. En aix\u00f2, la comitiva gayreb\u00e9 hav\u00eda arribat dalt del collet, y ja comen\u00e7avan a ovirarse las tapias negras de c\u00e2 l'Uy\u00e1. Com home que sap las tasqueras del terrer, en Joseph se va endevantar uns quants passos pera entrar a la casa, y, ficantse al barri entre 'ls lladruchs dels gossos, cridava a la gent de dins: --\u00a1Heu, la gent! \u00a1Deu hi s\u00eda! Me fa venir mossen Ll\u00e1tzer, el rector nou, pera que 'm dongueu las claus de la parroquia. Entretant el capell\u00e1 esperonava un xich l'euga pera acabar de passar el coll. Per\u00f2, abans... va dirigir la vista enrera, contemplant per \u00faltim cop aquella vall estreta y fonda, que semblava que per sempre m\u00e9s l'hav\u00eda de separar del m\u00f3n dels vius. Despr\u00e9s... al trobarse a dalt del coll, va fixar els ulls ansiosos cap al sot que de sobte se li obr\u00eda devant seu... y al moment va sentir com un esglay, a l'ovirar, al bell mitj de la clotada, el campanaret neulit de l'esglesia y las ronyosas parets de la rector\u00eda, tot ensorrat y com perdut entre els xiprers y l'herbey del cementiri, qu'ompl\u00edan de tristor t\u00e8rbola aquell rec\u00f3 de soletat. --\u00bfY aqu\u00ed 'm destineu a viure, Senyor Deu meu?... --pensava 'l rector ab el cor estret d'angunia, mentres dalt de las finestras de l'Uy\u00e1 treyan un xich el cap els amos de la casa, com pera donar la benvinguda als forasters... L'amo, un home vell y cego, mitj babau, va moure vagament una m\u00e1 tremolosa, a tall de salutaci\u00f3. La mestressa, una dona bifia, de menos edat que 'l cego, no va fer m\u00e9s que clavar sobre 'ls forvinguts una mirada esbrinadora com si se 'ls volgu\u00e9s menjar ab els ulls. L'aspecte d'aquella gent estrafolaria, que tindr\u00eda per vehins dels m\u00e9s propers, junt ab la vista d'aquell sot ombr\u00edvol, d'aquell clot de la tristor, en qu'estava a punt d'entrar com pera enterrarshi en vida, varen desolar al rector de tal manera, que va deixar anar el cap blanquin\u00f3s demunt del pit,", "doblegat per un gran defalliment. Despr\u00e9s, fent un esfors pera revenirse: --\u00a1Vaja, endevant! --va dir a ne 'ls jayos, com si volgu\u00e9s passar d'un cop la derrera estaci\u00f3 d'aquell calvari, que de primer moment hav\u00eda pres per parad\u00eds. ## IV El Regne de la Mort A devant en Joseph, a tall de gu\u00eda; despr\u00e9s el rector a cavall de l'euga, y a derrera la Mariagna ab tot el fato carregat sobre la mula, van penetrar, com encongits, dintre del sot ombr\u00edvol, ahont d'aquella hora endevant viur\u00edan desterrats del m\u00f3n dels homes. Y \u00a1qu\u00edna tristor, allavors, qu\u00edna tristor m\u00e9s fonda va ser la de mossen Ll\u00e1tzer quan va veure que, tant com anava caminant cap a la rector\u00eda, semblava que 'l c\u00e8rcol de montanyas que 'l voltava s'an\u00e9s clouhent, clouhent, derrera seu, com si per tots costats l'aparedessin, fins a quedar enterrat dintre del sot! Devant per devant se li al\u00e7avan las foscas ubagas de la Rovira, coronadas pels cims alt\u00edssims de Puiggraci\u00f3s. A m\u00e1 dreta se li arrengleravan, com un pany de murallas que toqu\u00e9s al cel, las rocas fantasmas del cingle de Bert\u00ed. A m\u00e1 esquerra se li exten\u00edan las feixas conreuadas de l'Uy\u00e1, tot esgrahonant las vessants, com si volguessin arribar als n\u00favols. Y a derrera, cap a derrera, ajuntantse de mica en mica ab las feixas de conreu, se li apareix\u00eda 'l to\u00e7alot de Roman\u00ed, ab el Castell dels Moros dalt de tot, trayent el cap com un espectre. Rocas, turons, feixas, espadats, to\u00e7als, cingleras, se donavan la m\u00e1 tot a l'entorn, formant una roda de montanyas negras qu'esglayava de mirar. Al veures soterrat al fons del clot, el pobre rector sent\u00eda fret a las entranyas y li agafava una vaga temen\u00e7a de que 'ls penyals que 'l voltavan se li decantessin a demunt. Tancat, enrotllat per tots cantons, feya com si per instint cerqu\u00e9s ab els ulls un indret per hont fugir, o a lo menos poguer extendre la mirada. Per\u00f2 era en va, tot era en va... All\u00ed no hi hav\u00eda forat ni respirall pera esplayar la vista lliurement... all\u00ed era tot tapat, cobert, enmurallat... all\u00ed no 's coneix\u00edan llunyarias fora del sot... all\u00ed no se sab\u00eda qu\u00e8 vol\u00eda dir horitzons... y s'hav\u00eda d'al\u00e7ar el cap enlayre pera poguer contemplar el cel entre 'l c\u00e8rcol de molas y cimals. Encara 'l sol estava leri-leri, si 's pon, no 's pon... y ja 's passejavan grans clapas d'ombra per tot arreu. El misteri del crep\u00fascol s'amparava per instants dels avenchs, las boscurias y timberas. \u00a1Qu\u00edna fredat, qu\u00edna fredat que sent\u00eda mossen Ll\u00e1tzer al veure com la foscuria ven\u00eda a marxas doblas a reposar a n'aquella trista fondalada que, per la soletat y el silenci qu'hi suravan eternament, ja semblava 'l regne de la nit! Las quatre casas qu'hi hav\u00eda per all\u00ed escampadas acabavan de fer m\u00e9s fer\u00e9stech, m\u00e9s solitari, aquell desert enclotat. A l'altra banda de l'Uy\u00e1, ab prou feynas s'hi endevinavan las molsosas parets de la Rovira, quasi del tot amagadas entre la fosca d'un", "alzinar atapahit; all\u00ed, lluny, apenas s'entreveyan las casetas de c\u00e2n Pere Mestre y de c\u00e2n Pugna, arrupidas al peu de la cinglera, com mortas de por; enll\u00e1, enll\u00e1, dessota 'l Castell dels Moros, quasi no 's reparava 'l casalot enrunat de Roman\u00ed, tot decantat de gayrell, igual que si pes\u00e9s figas, aclaparat pels tropells y per l'edat. Despr\u00e9s d'aquets caus mitj ajeguts per terra, no 's veya altre vestigi d'estada humana que l'aplech que formavan, al mitj de la trista vall, la rector\u00eda y l'esglesia, ajuntadas entre s\u00ed per la verdor negrenca del cementiri. Pera trobar m\u00e9s casas esgarriadas dins del terme, s'hav\u00eda de pujar \u00a1ala, ala! cap al serrat de Puiggraci\u00f3s, o trescar, rostos amunt, amunt, fins al coll de c\u00e2n Ripeta, o b\u00e9 traspassar las aspras serras del voltant del sot y devallar, rostos avall, avall, a las clotadas vehinas, rodolant pels pendi\u00e7os pedregosos de c\u00e2n Sunyer o enfonzantse a las ubagas de c\u00e2n Prat, per entre las tenebras del Bosch Negre... Quan el rector y els seus acompanyants van arribar a la rector\u00eda, el sol ja s'hav\u00eda fos del tot derrera 'ls cingles. El c\u00e8rcol de montanyas fer\u00e9stegas s'enfosqu\u00eda a correcuyta. Talment semblava que caygu\u00e9s del cel un ruixat de bolvas negras qu'amar\u00e9s tota la vall de tremolosas ombras. --\u00a1Obriu, Joseph! --va manar el rector, mentres ell y la vella majordona descavalcavan sobre 'l pedri\u00e7 del portal. Del manyoch de claus que duya, el jayo va triar la que ven\u00eda b\u00e9 a ne 'l pany, va forfollar, va obrir, va emp\u00e8nyer la porta... y tots van quedar gla\u00e7ats quan, al donar un pas cap endins, van adonarse del munt de runa que ten\u00edan devant seu. Carreus cayguts, guixots per terra, caps de viga mitj penjant, compon\u00edan la trista decoraci\u00f3 de l'entrada de la casa, que semblava que plor\u00e9s tota la tr\u00e1gica miseria que trasp\u00faan els llochs abandonats. El jayo y la jaya prou vol\u00edan entrar el fato y las bestias, pera aconduhirho tot all\u00ed ahont poguessin; per\u00f2 a cada punt s'entrebancavan ab els munts de farda. Primer van tenir d'arrambar pels recons els escombrots y las pedras, pera ferse poch o molt pas per entre 'ls pilots de runa qu'hi hav\u00eda escampats per tot arreu. \u00a1Qu\u00edna desolaci\u00f3! \u00a1Qu\u00edna miseria! Al pobre rector li hav\u00eda caygut l'\u00e1nima als peus. Ab els bra\u00e7os penjant al llarch del cos, no feya m\u00e9s que moure 'l cap pausadament, tot contemplant el catau mitj ensorrat que d'aquella hora endevant li servir\u00eda d'estada. Al pensar que all\u00f2 ven\u00eda a ser com una mena de sepultura ahont anava a enterrar els d\u00edas de sa vellesa, abans de ficarse per sempre m\u00e9s a la tomba veritable de la mort, li entrava un defalliment d'esperit que l'ompl\u00eda d'esgarrifan\u00e7as y congoixas... --No... no ha vingut encara l'hora de la pau... --deya com en somnis plens d'angunia.-- No... Jo me la creya aprop, aprop... ja la tocava ab la m\u00e1... y ara s'allunya, s'allunya... perqu\u00e8 encara no m'he esbandit b\u00e9 de las caborias de la terra... Per\u00f2, de", "prompte, tot de prompte, va redre\u00e7arse, com esperonat per una idea que sobtadament el retorn\u00e9s del desmay. \"\u00bfY l'esglesia...? --va pensar.-- \u00bfC\u00f2m deu estar la pobra esglesia? \u00bfTamb\u00e9 jeur\u00e1 enrunada com aix\u00f2?...\" --\u00a1Joseph! --Missenyor... --Deix\u00e8u estar aix\u00f2 per aqu\u00ed... y an\u00e9mnosen cap a l'esglesia... Vull veure l'esglesia abans de ser nit... A la veu del capell\u00e1, els jayos van deixar estar l'enrenou, y l'un derrera l'altre van surtir al defora, dirigintse tots junts cap al fossar. Per\u00f2... altre cop van topar ab els obstacles misteriosos que per tot els feyan la trabeta. L'herbey gras y atapahit que de cap a cap cobr\u00eda 'l cementiri, fins a colgar las creus m\u00e9s altas dels enterraments, els privava de dar un pas pera arribar als murs de l'esglesia. Semblava talment que tot lo que se 'ls posava a devant, fossin plantas, fossin homes, fossin pedras, tot els mirava de mal ull y tot se conjuminava pera revoltarse contra la gent forastera que ven\u00eda a torbar el silenci de las cosas mortas y dels indrets adormits... Mossen Ll\u00e1tzer fins creya sentir veus llastimosas, com si sortissin de la terra, que 's queixavan ab viu dolor: \"\u00a1No f\u00e8u soroll, per pietat! \u00a1No f\u00e8u brugit! Ara que dorm\u00edam tan b\u00e9.. ab tanta quietut... \u00bfPer qu\u00e8 'ns veniu a atormentar, quan ten\u00edam ben agafada la s\u00f2n?... \u00a1y una s\u00f2n tan dol\u00e7a!... Deix\u00e8u estar a la gent que dorm y als morts que jeuhen y a las runas que som\u00edan... No us dihem pas res a vosaltres... Donchs no sigu\u00e8u inquietosos... No 'ns desvetll\u00e8u...\" Per\u00f2 en Joseph no las dev\u00eda pas sentir, aquestas veus ploraneras de las cosas, perqu\u00e8 maldava tant com pod\u00eda pera v\u00e8ncer la perfidia del fullam que pujava del fossar. Apartant ab els bra\u00e7os el tou d'herba, o ajeyentlo a cops de peu, el jayo \u00a1dali que dali! anava obrintse cam\u00ed... y allavors el capell\u00e1 passava per entre las malvas ufanosas, nodridas pel greixum dels morts. Quan, travessat el fossar, van arribar a la porta de l'esglesia, van anar pera obrir tot desseguida; per\u00f2 \u00a1qu\u00edna angunia feyan aquells entrebanchs! tamb\u00e9 van trobar que no pod\u00edan... Semblava que 'l rovell de tots els sigles s'hagu\u00e9s refugiat dintre del pany. El rector, el jayo, la jaya, tots hi posavan el coll; per\u00f2, per m\u00e9s for\u00e7as que feyan, el pestell no pod\u00eda c\u00f3rrer, o no vol\u00eda... El pany rondinava irat, com si digu\u00e9s: \"\u00bfTamb\u00e9 voleu saber els secrets que dormen aqu\u00ed dins? \u00bfTamb\u00e9 veniu a despertar el misteri de l'esglesia, malas p\u00e8coras? Donchs no obrir\u00e8u, no obrir\u00e8u...\" Mes van apretar ab tanta \u00e1nima 'ls forasters, que, tot cruixint y grinyolant, la porta va badarse, al moment mateix que s'aixecava un brugit espant\u00f3s dins de la nau de l'esglesia. Eran els aucellots, que, dormint ajocats per'qu\u00ed, per'll\u00e1, van esvalotarse al sentir soroll y, xisclant y espetegant d'alas, van fugir pels finestrals, com una muni\u00f3 de mals esperits. Esporuguida la pobra gent ab aquell esvalot de dimonis, que no sab\u00eda ben b\u00e9 qu\u00e8 era, mirava, mirava ab angunia, cap al", "fons de l'esglesia, sense poguer distingir res. Era tot fosch, esp\u00e8s, negre, com una gola de llop. Las ombras s'hav\u00edan atapahit ab tanta pressa all\u00ed dintre, qu'envolicavan de tenebras els altars, las capellas, els sants, el presbiteri. La gota de celistia qu'encara surava arran de las finestras, acabava de fer m\u00e9s espessa la fosquetat d'abaix. Com \u00e1nimas en pena, se mov\u00edan el rector y els jayos dintre la negror, caminant a las palpentas, fins que vora de la pica van trobar un tros de bland\u00f3 sobre 'l broch d'un canalobre. El jayo 'l va encendre, y ab el llum als dits anava aven\u00e7ant endins, endins, cap al presbiteri, quan va notar que caminava sobre un xipoll... L'aygua de las plujas, degotant per las esquerdas de la volta, s'hav\u00eda embassat per terra, omplint els sots que feyan las llosas mitj enfonzadas... --\u00a1Senyor, Senyor! --clamava mossen Ll\u00e1tzer, ab las mans al cap.-- \u00a1Senyor, no m'abandon\u00e8u aix\u00eds! \u00a1No 'm castigu\u00e8u d'aquet modo, qu'encara soch massa feble pera semblants tribulacions! Y mentrestant, en Joseph, que ja hav\u00eda arribat a l'altar major, encen\u00eda 'ls culs de ciri que trobava a la creden\u00e7a... y, a la claror trontollant d'aquells llumets, tots miravan, esborronats, l'aspecte sepulcral que feyan els sants y las esculpturas del retaule. La pols, l'humitat, la terra, qu'ho cobr\u00edan tot, donavan a las imatges y als trofeus el to descolorit y fastig\u00f3s de las cosas enterradas... Las retor\u00e7adas columnas, esculpturadas de rahims y de caps d'\u00e1ngel, qu'un d\u00eda foren tot d'or, ara ensenyavan un pam de floridura, com malaltas d'un mal lleig. La figura rebassuda de Sant Pau, que com a patr\u00f3 de la parroquia hi hav\u00eda al ninxo del mitj, ab prou feynas se coneix\u00eda, tota niuhada de corchs y coberta de terenyinas. A Sant Isidro li penjava un bra\u00e7... Sant Sebasti\u00e1 's decantava com si an\u00e9s a caure daltabaix... Al rector li va comen\u00e7ar a semblar que, com els habitants del sot ombr\u00edvol, els sants y las santas de l'altar tamb\u00e9 s' hav\u00edan adormit a l'ombra ensopidora de las runas. \u00bfQu\u00ed sap si dorm\u00edan, las pobres imatges? O potser no, que no dorm\u00edan... Potser encara era pitjor... Potser eran mortas, s\u00ed... mortas y enterradas. Perqu\u00e8... mirantho b\u00e9, ja 's veya prou que 'ls vestits que duyan, t\u00fanicas y mantos, no eran res m\u00e9s que mortallas, unas mortallas consumidas per la terra, qu'anavan cayent a tro\u00e7os, fins a ensenyar las carcanadas de fusta de dins de tot... El rector no era capa\u00e7 d'aguantar m\u00e9s temps aquella visi\u00f3 terrible. El cap se n'hi anava, sent\u00eda un nus a la gola, un segament a las camas... No pod\u00eda m\u00e9s, no pod\u00eda m\u00e9s... y va surtir a defora, fent tentinas. Haguera volgut cridar auxili... per\u00f2 \u00bfa ne qu\u00ed? si tots els vehins eran lluny... y... \u00a1potser morts!... Haur\u00eda volgut fugir... per\u00f2 \u00bfcap ahont? si tots els camins estavan esborrats per la negror de la nit... \u00a1Ja no 's recordava qu'era presoner dels cingles y dels turons! --\u00a1Senyor, pietat! --cridava al\u00e7ant enlayre 'ls bra\u00e7os.-- \u00a1Senyor, pietat!... Y", "al veure devant seu l'ombra de la rector\u00eda feta runas, y el fossar cobert de malvas... y 'l c\u00e8rcol de montanyas negras que 'l ten\u00eda aparedat per tot arreu... va trencar un plor, \u00a1un plor...! ## V Mal somni --\u00a1Joseph! --Missenyor... --\u00a1Mariagna! --Missenyor... --Mir\u00e8u... he determinat cridar a la gent de la parroquia y ferla venir aqu\u00ed a la rector\u00eda... Haig de provar si, tot y sent \u00e1nimas fredas com s\u00f2n, els faig pujar a las galtas la vergonya ensenyantlos la miseria de l'esglesia. Vull veure si, a n'aquets morts de las tristas clotadas, Deu els toca 'l cor y els resucita... Ab aix\u00f2, Joseph, v\u00f3s pujar\u00e8u a Puiggraci\u00f3s y ho fareu a saber a ne 'ls del Serrat; despr\u00e9s baixar\u00e8u als sots vehins y direu que tothom comparegui diumenge, a mitj mat\u00ed... Que 'ls tinch d'enrahonar... Que 'ls tinch de veure... \u00bfHo teniu ent\u00e8s, Joseph? --S\u00ed, missenyor. --Y v\u00f3s, Mariagna, mentrestant anireu a convidar als feligresos d'aqu\u00ed 'l sot, de las casas m\u00e9s properas. --B\u00e9, missenyor. --\u00a1Diumenge tothom aqu\u00ed! Aquella matinada, mossen Ll\u00e1tzer se trobava m\u00e9s refet, m\u00e9s reeixit. Encara que capolat de cos pel llarch viatge y pels sotrachs que li hav\u00eda fet a l'\u00e1nima la visi\u00f3 d'aquell m\u00f3n tan fer\u00e9stech y ple de runas ahont li tocava viure d'aqu\u00ed endevant, s'hav\u00eda desvetllat bon xich ser\u00e8 y resolut, sentintse en certs instants ple d'aquella fe qu'obra prodigis y muda de lloch valls y montanyas.. Y aix\u00f2... que hav\u00eda passat una nit esgarrifosa, tota ella enfebrada de mals somnis y de t\u00e8tricas visions. \u00a1Qu\u00edn desvari! \u00a1Qu\u00ednas cosas m\u00e9s sinistras! Hav\u00eda somiat que l'enterravan en vida dins d'un gran sot, aparedat de montanyas negras. Ell prou cridava, ab els cabells eri\u00e7ats de por: \"\u00a1Mir\u00e8u lo que feu, mir\u00e8u que m'enterreu de viu en viu!...\" \"No hi fa pas res... --li respon\u00edan desde las fondarias dels avenchs;-- no hi fa pas res... Aqu\u00ed tothom hi viu, de soterrat; aqu\u00ed tots som alhora mitj cadavres, mitj vivents...\" Y all\u00f2 que li deyan era ben veritat, perqu\u00e8 no m\u00e9s li cal\u00eda mirar al voltant del somni pera veure que tot el sot era un inmens cementiri, guarnit de fosca y de solitut. Las casas, escampadas ens\u00e1 y enll\u00e1, no eran res m\u00e9s que tombas y ninxos... y la gent tristoya que las habitava, res m\u00e9s que morts. Mentres es nit, ab la quietut que cau y la negror que fa, l'espectacle mortuori ressurt ben b\u00e9. Un cop el sol s'ha post, els homes, las donas, las criaturas, s'enterran ells mateixos dins las casas, y, enmortallantse ab llen\u00e7ols, restan horas y horas estirats sobre de t\u00fambols qu'ells se pensan que s\u00f3n llits. Al n\u00e9ixer el d\u00eda, com que 's veu claror y els aucells cantan, se creuhen que tornan a la vida... per\u00f2 tot all\u00f2 son enganyifas y falornias... La mort va seguint, seguint... y, a la primera tremolor de la llum, els difunts surten de casa, qui ab l'aixada al coll, qui ab el serr\u00f3 a l'esquena. Com animetas de l'altre m\u00f3n, tots", "van caminant d'esma a l'ombra de las boscurias, y els sembla que fan cam\u00ed y que passan per all\u00e1 ahont volen. Menjan, beuhen, caminan, s'aturan, llauran la terra, pasturan els remats... y tot ho fan a las palpentas, sense saber per qu\u00e8 ho fan. Ho fan... perqu\u00e8 ho han vist fer als altres morts m\u00e9s antichs, que van tenir per pares o per avis. Els morts no pensan, y solament per instint segueixen els camins mitj esborrats que 'ls van deixar las centurias... Tampoch estiman... com no sigui la quietut que 'ls volta eternament... Que no 'ls toquin, es lo que volen. Que no 'ls inquietin... Que 'ls deixin estar... \"\u00a1Qu\u00edna damnaci\u00f3! \u00a1Qu\u00edna damnaci\u00f3, bon Deu! --mormolava el capell\u00e1, lluytant ab las angunias del somni.-- Per\u00f2, jo, \u00bfqu\u00e8 hi tinch que veure ab aquets fantasmas ensopits? Jo visch, jo penso, jo batego, jo estimo... Donchs \u00bfper qu\u00e8 m'hi enterreu, a n'aqu\u00ed, de viu en viu?\" \"\u00c1 tu t'hi enterran per c\u00e1stich, --li responian desde 'l fondo dels avenchs.-- Tu, per vanitat d'home ent\u00e8s, vas volguer enlluhernar a la gent ab miracles de sabidur\u00eda. Tu vol\u00edas resucitar un filosoph antich, un sabi d'altres sigles, de qui ja no 's recordava \u00e1nima viventa. Tu, per vanitat, vas furgar la sepultura dels seus llibres, vas remenar la floridura de las planas, plenas de corchs y de pecats, y per vanitat vas dir que la veritat del m\u00f3n era all\u00ed dintre. Y, cada d\u00eda m\u00e9s ensuperbit, vas volguer, d'un heretge, ferne un sant... Per aix\u00f2 t'han donat pena de desterro als sots dels morts, amarats de tenebra y de tristesa. Per aix\u00f2 't tocar\u00e1 viure frech a frech ab els difunts que van caminant per las boscurias negras, ab semblan\u00e7as y posituras de sers animats...\" Al pobre rector, aquell mal somni de la primera nit de ser a Montmany, se li hav\u00eda quedat estampat al pensament com una imatge endolada. Ell prou vol\u00eda arrebass\u00e1rsela del cap pera empendre ab coratge la redempci\u00f3 dels miserables pastors y terrassans; per\u00f2, sense saber c\u00f2m, desseguit li tornava a desfilar per la memoria la profess\u00f3 de las \u00e1nimas obscuras qu'anavan y ven\u00edan ensonyadas per aquells llims, sense poguer obrir may els ulls als resplandors de la vida. Per aix\u00f2, quan, al diumenge vinent, van venir a dirli que 'ls feligresos ja hav\u00edan comparegut y que l'estavan esperant al cementiri, a mossen Ll\u00e1tzer li va entrar una angoixa estranya, no m\u00e9s de pensar qu'anava a trobarse devant per devant d'aquells desventurats bosquerols qu'ell hav\u00eda vist, en somnis, vagar com espectres pels sitis adormits y entrar y sortir silenciosos de las tombas qu'habitavan. Adem\u00e9s d'aix\u00f2, hi hav\u00eda una altra cosa que tamb\u00e9 l'atormentava. Saber c\u00f2m hav\u00eda d'explicarse pera ferse entendre d'aquella gent... Ell hav\u00eda ensenyat a las aulas, y coneix\u00eda 'l llenguatge que conven\u00eda als deixebles; ell hav\u00eda predicat mil voltas per las esglesias de ciutat, y sab\u00eda la manera de conmoure a la gent del m\u00f3n; ell hav\u00eda disputat ab els homes m\u00e9s entesos del seu temps, y posseh\u00eda", "'l do de v\u00e8ncer als doctes ab la paraula. Per\u00f2... ab gent esmortuhida com aquella no hi hav\u00eda enrahonat may, y no sab\u00eda c\u00f2m parl\u00e1rloshi... All\u00f2 l'ompl\u00eda de dubtes y d'engunias, y semblava que li detur\u00e9s els passos... --Missenyor, la gent s'espera... --va fer en Joseph. --S\u00ed, s\u00ed... ja hi vaig. Y, tot encaminantse cap al defora, deya entre s\u00ed, com si deman\u00e9s l'inspiraci\u00f3 del cel: \"\u00bfC\u00f2m ho far\u00e9 pera persuadirlos? \u00bfQu\u00e8 'ls dir\u00e9 pera som\u00f2urels? \u00bfQu\u00edns deur\u00e1n ser els millors mots pera deixondir als difunts?\" ## VI La gent dels Llims Trico, trico... trico, trico, padrins xaruchs y caps de casa, tots els vehins de la parroquia s'hav\u00edan deixat caure al sot de l'esglesia pera veure qu\u00e8 vol\u00eda 'l rector nou. Els quins devallavan de dalt del Serrat no feyan el visatge tan tristoy com els quins ven\u00edan del fons de las clotadas, ni duyan vestits tan foscos, ni semblavan tan sorruts. Fins n'hi hav\u00eda, com el vell de c\u00e2n Janet, qu' a ratos s'esqueyan a dir un mot ab el gran del Malarich o ab el jayo de Pollonell, o b\u00e9 ab l'avi Carbassot, que, haventse trobat pel coll de c\u00e2n Ripeta, hav\u00edan baixat tots junts fins al bell peu de la rector\u00eda. Per\u00f2, els quins sort\u00edan de dintre 'ls sots, fos dels pendi\u00e7os pedregosos del Sunyer o de las foscurias del Bosch Negre... aquells s\u00ed, que no pod\u00edan fer un posat m\u00e9s totxo, ni una cara m\u00e9s pansida. Ten\u00edan uns andamis y uns tirats, y un mirar tan s\u00f2pit, y una fatxa tan esquerpa, y una positura tan encongida, que talment semblavan una corr\u00faa de pregadeus de rostoll. Quasi tots duyan uns trajos balders, fets d'una roba de vellut obscura, fosca, per\u00f2 destenyida pel frech de la bro\u00e7a y dels terrossos, aix\u00eds... com d'un to dubt\u00f3s, que primer hagu\u00e9s sigut negre y despr\u00e9s s'hagu\u00e9s tornat d'ala de mosca y hagu\u00e9s acabat per ser de color de gos quan fuig... Tot plegat feya una taca t\u00e8rbola, terrenca, polsinosa, com de gent que, havent estat soterrada per llarch temps, s'hagu\u00e9s descolgat de terra pera compar\u00e8ixer a la cita. Arribavan tots taujans y silenciosos. Ab prou feynas se saludavan, com si 'ls dolgu\u00e9s de dir un mot; y, mentres els uns s'asseyan als pedri\u00e7os del voltant del cementiri, els altres s'arrup\u00edan a la paret de l'esglesia o s'arrambavan d'esquena a las enrunadas tapias de la rector\u00eda. Dels veh\u00edns m\u00e9s propers de la parroquia, no n'hi mancava pas cap. Eran gent xaruga quasi tots, carregats de nafras y de xacras, com ro\u00e7as pera anar al canyet. Ac\u00ed 's veya a l'avi Pugna traginant un goll tan gros que li abra\u00e7ava tot el coll, desde 'l clatell al sotabarba. All\u00ed hi hav\u00eda en Pere Mestre, ab aquella cama curta que 'l feya ranquejar tot fent ganyotas. Despr\u00e9s ven\u00eda 'l jayo de Roman\u00ed, l'Aleix de las T\u00f2fonas, cargolat a tall de serp y mitj rihent per sota 'l nas. M\u00e9s enll\u00e1, una mica enretirat, igual que si 's dongu\u00e9s pena de barrejarse ab", "aquells padrins xacrosos, hi hav\u00eda en Cosme de la Rovira, d'un color de cara tot trencat, y alt y prim com un pollancre. El cego de l'Uy\u00e1 seya a la porta de la rector\u00eda, al costat del Bepus, el masover, que no deixava al vell ni a sol ni a sombra, quan no se 'l vigilava la mestressa... Ab tot y haverhi per'll\u00ed aplegada tanta gent, surava arreu una lley de quietut estranya, com si aquells homes tinguessin el do misteri\u00f3s de moures en el silenci, sense piular, ni respirar, ni fer remor de cap mena. L'un s'estava ab el cap caygut sobre 'l palmell de la m\u00e1, com si dorm\u00eds; l'altre, tot encantat, ten\u00eda 'ls ulls fixos sobre 'ls munts d'herba del cementiri, acabada de segar; aquet, ab la vara de freixa que ten\u00eda als dits, gratava suaument la terra de devant seu; aquell restava ab la boca badada y els ulls cluchs, com un babau. Quan mossen Ll\u00e1tzer va surtir a la porta de la rector\u00eda, van girar un moment el cap com tafanejant al rector nou; per\u00f2 desseguit van tornar a enfonzarse a l'ensopiment de sempre. Ni l'aspecte atract\u00edvol del capell\u00e1, ni l'expressi\u00f3 compassiva del seu rostre, ni l'ayre de dolor que rodava pels seus llavis, ni la lluhi\u00e7or d'uns ulls encara plens de joventut, que semblavan contradir la blancor d'un cap cobert de neu, no van causar pena ni gloria als espessos bosquerols. M\u00e9s aviat feyan cara de sentirse vergonyosos y encongits devant d'aquella bondat adolorida. El rector se 'ls mirava, se 'ls mirava... y, s\u00e9ns poguerhi fer m\u00e9s, altre cop se li ompl\u00eda 'l pensament de funerarias imatges. Al contemplar tan aclaparada y abatuda a la muni\u00f3 de feligresos que s'asseya pel pla del cementiri, se li representava que ten\u00eda devant seu, tota plegada, a l'humanitat tristoya qu'hav\u00eda passat pels sots durant els sigles. A sota terra hi jeyan, en la pau de la mort, las generacions passadas. A demunt, sobre 'l fossar, s'hi escampavan las generacions del d\u00eda, gayreb\u00e9 tan somortas y dormilegas com las de sota, que dorm\u00edan el somni etern... Per\u00f2 a ne 'l capell\u00e1 l'esfereh\u00eda aquella idea, y per aix\u00f2 's passava las mans pel front, com pera esborrar el fantasma que tan a deshora li tornava a contorbar el pensament. No eran pas tenebras ni imatges desfallidoras lo que li conven\u00eda, en aquells instants, pera tocar el cor dels r\u00fastechs adormits. Era fe lo que cal\u00eda, fe ben ardenta en la resurrecci\u00f3 dels morts... Era caritat, caritat redemptora, lo que necessitava pera deslliurar a las \u00e1nimas obscuras que vagavan sense esma per la foscuria dels llims... Y allavoras el capell\u00e1, com si fes un esfor\u00e7 pera ferse venir a la boca las paraulas de pietat qu'en altres temps sempre ten\u00eda a flor de llavis, va dirigirse als feligresos, tot obrint els bra\u00e7os ab un gesto de pare que va a parlar a sa familia, ple d'amor. --Fills meus, jo us he cridat perqu\u00e8... ja ho veyeu!... la pobra esglesia se", "'n va a tro\u00e7os... y hem de veure si entre tots l'apariem. Don\u00e8u, per pietat, una mirada all\u00ed dins... y digu\u00e8u si no us fa ll\u00e1stima una miseria com aquella! Jo, la primera vegada qu'hi vaig entrar, no vaig pas poguer aguantarme 'ls plors... Ja ho s\u00e9, ja ho s\u00e9, qu'a n'aquestas clotadas ahont viviu, veritables valls de ll\u00e1grimas, tot es pobresa y desolaci\u00f3. Mir\u00e8u, jo mateix tinch la rector\u00eda tota enrunada, y m'he hagut d'arreconar a la part del porxo, qu'encara s'aguanta poch o molt... Y ja 'm penso que lo que 'm passa a mi us passar\u00e1 a tots vosaltres. Per\u00f2, per miseria que patim, un rec\u00f3 pera arredossarnos, un indret pera lliurarnos, a la nit, del vent y de las ayguas, el tenim tots, tots... menos Deu! L'esglesia talment sembla una casa payral abandonada pels fills. Tota cau, tota s'esberla, las voltas s'obren, s'esquerdan las parets, y els aucellots fan niu a las cornisas y s'ajocan pels altars... Y \u00bfno us fa pena aix\u00f2, fills meus? \u00bfNo sentiu may veus de remordiment qu'us cridin: \"Vosaltres teniu casa... y Deu no 'n t\u00e9. Vosaltres dormiu a xopluch... y la pluja entra a l'esglesia...\"? La major part dels feligresos escoltavan com estaquirots la pr\u00e8dica del capell\u00e1, sense dar senyals de vida. Els quins semblavan menos enzas, tot lo m\u00e9s que feyan era moure 'l cap d'una manera indecisa, que no se sab\u00eda si vol\u00eda dir que s\u00ed o que no. Mes el rector, per aix\u00f2, no 's desanimava, com si a copia de bondat y d'indulgencia 's veg\u00e9s ab prou cor pera f\u00e9rsels seus y encomanarlos els fervors que li bull\u00edan dins de l'\u00e1nima. --Y encara, fills estimats, heu de pensar una altra cosa... y es que 'l temple de Deu tamb\u00e9 es el patrimoni sagrat dels feligresos, la casa payral dels cristians. No oblid\u00e8u que sota aquets murs qu'ara s'ensorran hi han vingut a resar y buscar refugi las altras generacions, els vostres pares, els vostres avis, tots els vostres antepassats. Record\u00e8us qu'all\u00ed dins d'aquella nau vos van arruixar el cap, al venir al m\u00f3n, ab las ayguas del baptisme; record\u00e8us qu'all\u00ed us van ensenyar, de criaturas, els sants manaments; record\u00e8us qu'all\u00ed us van lligar per la vida ab la dona qu'heu estimat; record\u00e8us qu'all\u00ed heu vingut a resar la derrera oraci\u00f3 pera 'ls vostres morts, abans de donarlos terra!... \u00bfC\u00f2m podeu permetre, donchs, que resti sola y verna, tancada y feta runas, aquesta casa de Deu que s'ha alegrat ab vostras alegr\u00edas y s'ha entristit ab vostras penas? \u00bfC\u00f2m podeu volguer que callin eternament aquestas campanas qu'han repicat alegroyas pel vostre bateig y han plorat ab dolor la mort dels vostres? \u00bfNo l'anyoreu, aquesta veu amiga qu'us dona 'l bon d\u00eda y la bona nit, qu'us desvetlla y us adorm, qu'us avisa la tempesta y el bon temps, qu'us crida a la festa, a l'oraci\u00f3, y us senyala las horas de la vida?... \u00bfNo l'anyoreu? \u00a1Digu\u00e8ume! \u00bfNo l'anyoreu? Els bosquerols no obr\u00edan boca. Ni empaytats frech a", "frech per las fogosas preguntas del capell\u00e1, sab\u00edan dir una paraula ni fer un signe qualsevol. M\u00e9s aviat feyan cara d'anguniats y neguitosos, com si 'ls amohin\u00e9s y els dongu\u00e9s pena aquella exaltaci\u00f3 del rector nou, que maldava tant com pod\u00eda pera arrencarlos a l'etern ensopiment. Semblava que no estessin b\u00e9, que patissin... que 'ls burxessin... que 'ls entr\u00e9s una mena de desfici... No sab\u00edan qu\u00e8 fer ni c\u00f2m estarse... N'hi hav\u00eda qu'ab la llengua tocavan l'ase; ni hav\u00eda que davan copets a terra, fent anar el peu... L'un se burxava l'orella, l'altre 's gratava 'l cap... \"\u00a1S\u00f3n bestiolas de bosch! --pensava 'l capell\u00e1, devant d'aquell silenci, ple d'angunia.-- Son taups de la terra, engorronits a las arrugas de las montanyas, ahont hi tenen fet el cau... Els sap greu que se 'ls desvetlli, com si aborrissin la vida. M\u00e9s s'estiman dormir quietons dins las tenebras que caminar cap a la llum. Estantse a la fosca han perdut la vista, com han perdut la paraula vivint en la solitut...\" El pobre rector se trobava trist d'esperit y cor-gla\u00e7at, perqu\u00e8 ja desconfiava de poguerlos fer obrir els ulls y ferlos badar la boca. Y... lo que l'acabava de contristar era que, boy a mida que perd\u00eda l'esperan\u00e7a de resucitarlos, sent\u00eda n\u00e9ixer dintre seu un sentiment... que l'esfereh\u00eda a l'adon\u00e1rsen. En lloch de pietat, de conmiseraci\u00f3, comen\u00e7ava a sentir rencunia, rencunia y f\u00e1stich contra aquella gent sorruda qu'anava ab la vista a terra y no sab\u00eda dir un mot. --Per\u00f2 parl\u00e8u, per caritat! --clamava mossen Ll\u00e1tzer.-- \u00a1Digu\u00e8u una paraula! \u00a1Sembleu muts, Senyor Deu meu! \u00a1Sembleu morts!... Y allavors va comen\u00e7ar la tirallonga de las miserias, l'eterna lletan\u00eda de quan se 'ls furgava massa. --Som tan pobres... --Anem tan escassos... --Estem tan enderrerits... --La cullita ha estat tan magre... --Se mos ha mort tant bestiar... --Mos va tot tan malament... --Per\u00f2 jo no us demano pas hisenda ni cabals, Senyor bon Deu! --feya 'l rector, despacientantse.-- Jo no m\u00e9s vos demano cor, esperit, bra\u00e7os que m'ajudin, cossos que 's moguin, camas que caminin... Jo no us demano res m\u00e9s que voluntat, una mica de voluntat! Las obras de la pobra esglesia, las podem fer a terrall\u00f3. Jo far\u00e9 venir un mestre o dos de l'Ametlla, per\u00f2 vosaltres m'heu d'ajudar en aquesta obra santa d'aixecar el temple de Deu... Els quins teniu pinedas podeu dur cayrats pera las bastidas; els quins vos esteu vora del cingle podeu fer camins de pedra fins aqu\u00ed; a la pujada de l'Uy\u00e1 hi ha prou pedra de cal\u00e7 pera poderne fer unas quantas cuytas; de baix de la riera del mol\u00ed 's pot pujar la sorra que fassi falla... Tothom restava mut, com si no entenguessin lo que 'ls deyan. --\u00a1Es dir que no voleu fer res per l'esglesia! --exclamava, indignat, el capell\u00e1.-- \u00a1Es dir que no voleu fer res per Deu! Ni una paraula. Tothom callat. El rector se 'ls mirava ab els ulls plens d'ira... y altre cop li ven\u00eda la deria al pensament de que", "tota la muni\u00f3 que ten\u00eda a devant seu no era res m\u00e9s que un ramat de bestias. \"Bestiolas del camp... Animalets del bosch... \u00a1Si fins ne tenen la cara... y els tirats!... \u00a1Deu me perd\u00f3 si peco! --pensava el capell\u00e1-- per\u00f2 no puch apartar de m\u00ed aquesta infernal caboria. \u00a1Ho s\u00f3n! \u00a1Ho s\u00f3n! No cal m\u00e9s que mirar aquest home de galtas ab barballeras y ulls negats d'aygua, pera veure qu'es un bou, fet y dit. Y aquet, de cara rodona y ulls esverats y nas menut... \u00a1Si aix\u00f2 es una \u00f2liva! Y aquet, ab el goll penjant y la testa bonyeguda, sembla un gal\u00e1pat... \u00a1Y aquell ranco, una granota, quan fa aquella lley de saltirons!... \u00a1Deu me perd\u00f3! \u00a1Deu me perd\u00f3!\" Y espantat dels propis pensaments, que semblavan rauxas de desvari, el rector va redre\u00e7arse, y, aixecant enlayre un bra\u00e7 misericordi\u00f3s, va dir a ne 'ls r\u00fastechs feligresos: --\u00a1An\u00e8u, an\u00e8u en nom de Deu! \u00a1Y que 'l Senyor vos benehesca a tots! Els bosquerols no esperavan altra cosa. Tots van anar girant c\u00faa, l'un esquitllantse cap al Serrat, l'altre esmunyintse cap al Bosch Negre, cadasc\u00fa buscant el cau, pera tornarshi a enterrar en vida. Els quins anavan pel mateix cam\u00ed, mormolavan en veu baixa: --\u00a1Qu\u00ednas endergas, el rector!... --\u00a1V\u00e8s ab qu\u00ednas orgas surt! --Y aquells ulls que fa d'esperitat... --\u00a1Si sembla una mala cosa! Altres somreyan ab ayres mofetas: --V\u00e8s... fesli una esglesia nova! --deya en Pere Mestre, tot ranquejant. --S\u00ed... --respon\u00eda l'avi Pugna, fent saccejar el goll.-- Y a m\u00ed 'm cau la casa a tro\u00e7os... --Y a mi tuta se m'aclufa... --afeg\u00eda l'Aleix de las T\u00f2fonas, mitj somrient per sota 'l nas. ## VII El pallasso bosquet\u00e1 Cada festa, en havent dinat, ja se sab\u00eda, la jovenalla de las clotadas feya cap a Puiggraci\u00f3s. Aix\u00ed com a trench d'auba era l'ermita 'l punt d'aplech dels esbarriats feligresos d'aquells sots, qu'anavan a missa primera quan n'hi deya de cent en quaranta algun capell\u00e1 dels encontorns, cap a mitjd\u00eda y a la tarda serv\u00eda de cau als briscayres y jugadors de truch. De bon mat\u00ed tot eran caputxas blancas que, vingudas d'ac\u00ed y d'all\u00ed, s'anavan ficant a l'esglesieta, avisadas pel so esquerdat de la campana, que, en mitj del silenci de las boscurias, semblava que digu\u00e9s: Puj\u00e8u tau, tau... puj\u00e8u si us plau... De mitj demat\u00ed en avall, tot eran homes, minyons o bordega\u00e7os, que, ab un clavell de moro a l'orella y trencant pinyons torrats, se ficavan a las cambras baixas del r\u00f2nech hostalet, arrambat a tall de contrafort a las parets de l'esglesieta. El mateix ermit\u00e1 xaruch qu'hav\u00eda ajudat la missa matinal ab el roquet demunt las cal\u00e7as, convertit despr\u00e9s en hostaler, anava y ven\u00eda del tinell, prenent els porrons de beguda que mesurava l'ermitana y repartintlos als parroquians de cada festa, pastors, mo\u00e7os, pilers \u00f3 llenyatayres, vinguts de qu\u00ed sap ahont... Ara ja feya temps que de missa no se n'hi deya... per\u00f2 per aix\u00f2, a las tardas de las festas, \u00a1no 'n volgu\u00e8u m\u00e9s de", "gernaci\u00f3 a l'hostalet a jugar al truch o a la brisca, entre got y got de vi! Els vehins del Serrat \u00a1ray!, ab quatre gambadas hi eran, a l'ermita;... per\u00f2 'ls quins ven\u00edan de l'altra bandada del Bosch Negre, o de m\u00e9s enll\u00e1 de Roman\u00ed, hi ten\u00edan una bella tirada, \u00a1com hi ha m\u00f3n! Hi hav\u00eda pastor del Vallc\u00e1rcara que feya una hora bona de cam\u00ed pera deixarse caure a Puiggraci\u00f3s... y encara molts anavan a donar la volta y feyan marrada a gratscient pera baixar a beure aygua a la font de las Gojas, de prop de la Rovira, qu'entre totas las fonts d'aquells sots, pobladas de misteris y llegendas, era la de m\u00e9s anomenada per la virtut que ten\u00eda... Tots els quins ven\u00edan de la banda de l'Uy\u00e1 no 's descuydavan may d'aturarshi, y aix\u00f2... que la baixada al fons de l'avench, ahont brollava l'aygua, era entretinguda y fins perillosa pel qui no ten\u00eda 'l cam\u00ed esversat. Mentres s'era a la rampa dels pollancres, encara, com aquell... per\u00f2 'l relleix de la roca per ahont s'hav\u00eda de passar despr\u00e9s, era tant estret, estret, y tan rellisc\u00f3s per l'humitat, que cal\u00eda arraparse ben b\u00e9 a las brancas y matolls si un no vol\u00eda estimbarse fins al fondo negre del abim. Per\u00f2, com que l'aygua de las Gojas ja era cosa sabuda que duya bona sort a qui 'n tastava y que gor\u00eda de somnis dolents y que guardava de malestruguesas... recava, a la veritat, passar per all\u00ed y no baixar a beure un glop de l'aygua miraculosa, o may fos sin\u00f3 mullarshi 'ls dits pera persignarse, quan no hi hav\u00eda ning\u00fa, que ho pogu\u00e9s veure, per all\u00ed aprop. Despr\u00e9s d'aix\u00f2... semblava que se sent\u00edan m\u00e9s alleugerits, m\u00e9s aconsolats de cor; y, un cop eixits d'aquell forat de galipaus, m\u00e9s fondo y negre que l'ull d'un pou, s'enfilavan d'un salt per la drecera, y vinga trescar montanya amunt, fins a arribar al cim de l'ermita, desde ahont se descobr\u00edan, assoleyadas, las planurias del Vall\u00e8s. Aquell diumenge, a la tarda, hav\u00eda pujat desde las fondaladas bon grapat de gent a Puiggraci\u00f3s. Per\u00f2 l'espectacle somrisent de las xamosas planas que s'exten\u00edan al peu del Serrat, poch feya fret ni calor als r\u00fastechs habitants dels sots ombr\u00edvols. Tot ensopits y tristoys, anavan entrant a l'hostalet de l'ermita, fent moure 'l cap ab ayres m\u00fastichs, com si, en comptes d'anar a un siti de pletxeria, anessin a vetllar un mort. Per tot Deu-vos-guart se deyan vagament els uns als altres: --\u00bfQu\u00e8 hi ha? --Res... --\u00bfTu ac\u00ed?... --\u00a1Qu\u00e8 hem de fer!... Y encara aquets eran els m\u00e9s garlayres, perqu\u00e8 la major part restavan ab la boca closa, com si 's donguessin vergonya de parlar. Sense dir mot, ni gros ni xich, molts s'asseyan al voltant de la taula, y ab un signe de cap o una tor\u00e7ada de coll demanavan beure a l'ermitana o 's convidavan a jugar ells ab ells. Per aix\u00f2 es que, tot y haventhi tanta gent aplegada dintre las fumadas cambras", "de l'hostalet, regnava una mena de quietut estranya, sols interrompuda de tant en tant pel soroll d'un porr\u00f3 que l'ermit\u00e1 posava sobre la taula, o pels envits breus y sechs dels jugadors: --\u00a1Truco! --Vull. --\u00a1Tres! --\u00a1Tot! Despr\u00e9s las cambras tornavan a quedar silenciosas, quietas, com si altre cop s'espess\u00eds el n\u00favol d'ensopiment qu'eternament surava sobre aquells homes de mirada t\u00e8rbola, confosa... Boy a mida que la beguda corr\u00eda per las taulas y que 'ls bra\u00e7os enlayravan els porrons, encara esdeven\u00edan m\u00e9s motxos, m\u00e9s aixuts; perqu\u00e8, aix\u00eds com ten\u00edan trista la vida y tristos els posats, tamb\u00e9 ten\u00edan trist el vi. Com m\u00e9s beguda engol\u00edan, m\u00e9s pansits se posavan, m\u00e9s sorruts. Per\u00f2 veusaqu\u00ed que, de prompte, entremitj d'aquella nyonya, d'aquell aclaparament, va ressonar una veuarra que deya: --\u00a1Ja som a\u00e7\u00ed! \u00a1Ja som a\u00e7\u00ed! --\u00a1En Carbassot!... --va remugar tothom al\u00e7ant el cap com deixondintse, mentres se dibuixava una sombra de rialla en aquellas caras mortas, d'hont semblava desterrada pera sempre tota mena de somr\u00eds. S\u00ed. Era en Carbassot, el porquerol de l'Ensulcida, xicot grass\u00f3 y camacurt que ten\u00eda bella fama a totas las clotadas pels estirabots qu'a cada punt etzivava, aspres y bonyeguts com un terr\u00f2s. Ab els seus acudits de pallasso bosquet\u00e1, ten\u00eda 'l poder, gayreb\u00e9 miracul\u00f3s, de fer esclafir als pastors m\u00e9s r\u00fastechs, als m\u00e9s ferotges llenyaters. Aix\u00f2... sense comptar las tretas que s'empescava, a cada dos per tres, pera esglayar a las vellas y pera fer c\u00f3rrer esverats als vehins de las clotadas. A lo millor, pels volts de Roman\u00ed, apareix\u00eda un home penjat espantosament d'un noguer... y quan la gent s'acostava a l'arbre, esgarrifada, dihent: \"\u00a1Jes\u00fas, Mar\u00eda, Joseph! \u00a1L'Aleix s'ha penjat! \u00a1L'Aleix s'ha penjat!...\" se trobavan ab que 'l mort eran quatre pellingos conjuminats pel porquerol a fi d'estrafer la figura recargolada del jayo de Roman\u00ed. Una altra vegada, per una torrentera qualsevol, se veya un home aja\u00e7at per terra y envolicat ab una manta, que glap\u00eda y pantejava com si hagu\u00e9s de fer la derrera estremitut... y aix\u00eds que s'hi atansava alg\u00fa que pass\u00e9s, preguntant: \"\u00bfQu\u00ed hi ha ac\u00ed? \u00a1Eh, home! \u00bfQu\u00e8 teniu?\", surt\u00eda de la manta en Carbassot fent cabriolas y enfilantse montanya amunt. El porquerol de l'Ensulcida era tota la diversi\u00f3, tota la comedia de que disposava, pera esbargirse, la gent dels sots de Montmany. Per aix\u00f2, quan va arribar a l'hostalet, li varen dir, com si l'anyoressin: --Mos creyam que no vinr\u00edas, Carbassot. --Es que la truja m'ha garrinat, y... so hagut d'anar a cercar la llevadora, --va respondre el porquer entremitj d'una ganyota estranya dels concurrents, que semblava que volguessin riure y no 'n sabessin prou. Y, boy avaros y coquins com eran per natural, el van convidar a beure tot desseguit, y el van instar pera que jugu\u00e9s, perqu\u00e8 'l cas era ferli al\u00e7ar el colze y sentir las totxadas que deya, tot signant els trumfos als companys de joch. --T\u00e9, Carbassot, beu... \u00a1beu, qu'es del picant!... y agarra cartas, --van dir, tot fentli lloch en un rotllo de bescambrilla. --\u00bfDe qu\u00edn", "coll anem? --preguntava 'l porquerol. --Bastos, trumfos, --li respon\u00edan. --\u00a1Pesta 'ls toch! --replicava 'l baylet.-- De bastos n'ixen bastons, bastonadas y rahons. Y, tot fent anar els tragos endoyna y els estirabots a desdir, el porquerol ten\u00eda embadocada a tota la concurrencia. --\u00a1Tira trumfos, Carbassot! --li manava 'l company que duya la partida. --\u00bfTrumfos?... encara 'ls tinch a la feixa, engony... --Donchs pedras... carrega pedras. --Esper\u00e8uvos un xich, que las ir\u00e9 a cercar al cingle... si no las ha presas totas el rector nou pera apariar l'esglesia y la rector\u00eda... Y tothom reya, reya... tant com era capa\u00e7a de riure aquella trista gent. Per\u00f2, en aix\u00f2, s'hav\u00eda anat fent de nit, y molts abandonavan las fumadas cambras de l'hostalet, escampantse pel Serrat o emprenent silenciosos la baixada cap als sots. Fins els que m\u00e9s beguda hav\u00edan engolit, anavan drets, seriosos, m\u00e9s aviat m\u00fastichs y tristoys, com abans d'entrar a l'ermita. Per\u00f2 en Carbassot, que no era molt fort de testa, va surtir ab el cap tan esp\u00e8s que tot li feya esses y giragonsas al seu voltant. Quasi fent tentinas en mitj de la foscuria, va devallar tot sol cap a la fondalada de l'Uy\u00e1, arrambantse tant com pod\u00eda a l'altre cant\u00f3 de la torrentera, per por d'esllevi\u00e7arse impensadament. Li semblava que, al passar, els uns arbres li feyan cortes\u00eda a tall de mofa y els altres li ballavan balls de rams devant dels ulls. \"\u00a1Carbassot, tu est\u00e1s mirlis! --mormolava el porquerol entre s\u00ed.-- \u00a1Carbassot, tu est\u00e1s begut!\" Y com que sent\u00eda forta cremor a la gola y grans rodesas de cap, al ser a la vora de la Rovira va pensar: \"Calla... \u00bfY si baixessis a la font de las Gojas?... All\u00ed podr\u00edas beure, all\u00ed 't refrescar\u00edas els polsos y... com l'aygua t\u00e9 tanta virtut... potser te desenterbolir\u00edas una mica...\" Y, amarrantse a las socas de las alzinas y als branquillons de roman\u00ed, va anar cercant, quasi a las palpentas, la bocana de l'avench. Mentres va ser a passar per la rampa dels pollancres, tot va anar b\u00e9; per\u00f2... aix\u00eds que va posar el peu sobre 'l relleix de la roca, ja 's va veure perdut, perdut enterament. Desenterbolit de sobte devant del perill, de bona gana se n'haguera tornat enrera; mes, com el girar en aquella estretor era encara m\u00e9s perill\u00f3s que tirar al dret, va donar un pas endevant... Al provar de donarne un altre... ja va sentir que la terra li mancava sota 'ls peus... y, per m\u00e9s que 's va agarrar desesperadament a un matoll de rold\u00f3, las brancas van rompres ab l'estirada... y... allavoras... decant\u00e1ntseli 'l cos cap a l'abim... a tomballons y capgirells va anar voltant y capbussantse per las tenebras del precipici. Al petar sobre 'l fondo de l'avench, el porquerol va llen\u00e7ar un crit de mort qu'haur\u00eda fet esglayar al cor m\u00e9s sencer. --\u00a1Ay... que 'm moro!... \u00a1Ay... que 'm moro!... Per\u00f2, com per all\u00ed no tranzitava \u00e1nima viventa, el clam de dolor se va perdre en la pau eterna de", "las montanyas, en la serenitat infinita del cel estrellat. --\u00a1Jo 'm moro! \u00a1Jo 'm moro! --repet\u00eda 'l porquerol ab un crit viv\u00edssim, punyidor, que poch a poch va anar tornantse gemech d'agon\u00eda, tan feble, tan fondo, qu'ab prou feynas alterava 'l silenci de la nit. --\u00a1Ay... ay... ay...! --segu\u00eda clamant acompassadament... fins que 's van escaure a passar per all\u00ed dos tocatardans que tornavan de l'hostalet de l'ermita. Eran un bover de l'Uy\u00e1 y un baylet de c\u00e2 l'Oliveras, qu'anavan xano, xano, cap a casa; mes, al sentir aquell udol, varen tots dos parar l'orella. --\u00bfSents? --S\u00ed... --\u00a1Posta qu'es en Carbassot...! --S\u00ed qu'ho es. --\u00bfVolsthi jugar que 'ns vol fer por? --Oy, ben segur. --Com sempre est\u00e1 per pletxeria... --\u00a1Y es tan plaga, tan plagota! --Per\u00f2... per aix\u00f2 es escayent... --Aix\u00f2 s\u00ed. --Fa esqueixar sentirlo... --\u00a1Fins far\u00eda riure als morts! Y 'ls dos tocatardans varen passar de llarch, mitj somrihent al pensar ab aquell xicot del diastre, que sempre ten\u00eda tants acudits... Despr\u00e9s d'aix\u00f2 va passar una estona, una estona llarga, potser un quart, potser mitja hora, en la m\u00e9s fonda de las quietuts. Per\u00f2 veusaqu\u00ed que, tot d'un plegat, va comen\u00e7ar a sentirse un soroll de fullas somogudas a la bocana de l'abim. Era una fressa suau y desficiosa a l'hora, com la que far\u00eda 'l cos d'un home o d'una bestia bregant ab el fullam d'un herbey pera anar obrintse pas. Al capdevall, decantada per dos bra\u00e7os rebassuts, la bro\u00e7a de ginebrons y argelagas va badarse pera donar sortida a n'en Carbassot. Anava fet una ll\u00e1stima de magolat, d'espellifat, de brut. --\u00a1Si 'm torbo gota hi deixo la carcanada!... --anava mormolant el porquerol, mentre 's palpava las camas y l'esquena pera veure si li feyan gayre mal las macaduras. Vist a la claror feble del cel estrellat, ab la roba trocejada com anava, ab la cara esgarrinxada com duya, ab els cabells que li queyan enllotats demunt del front, aquell xicot inflat y boterut semblava un monstre parit de las mateixas entranyas de l'avench. --\u00a1Pesta que 'm toch! Ab un xich m\u00e9s... ja tinch l'enterro pagat! --segu\u00eda botzinant el bordega\u00e7.-- Oh... y aquells fills de meuca qu'han passat per qui... y ni menys s'han aturat pera dir: \"\u00bfQu\u00e8 vols, de la part de Deu?\" V\u00e8s qu'un d\u00eda no us atrapi y anem a torna-jornals... Y, tot d'una, com si li vingu\u00e9s una pensada sobtadament, va fer petar una riallada grassa, fresca, que va ressonar m\u00e9s enll\u00e1 de la cinglera de Bert\u00ed. --\u00a1Dit y fet! \u00a1S\u00ed, s\u00ed! --exclamava, rihent, el porquerol.-- \u00a1Bona treta! \u00a1Bona treta! Y, enfilantse de dret montanya amunt, igual que si res hagu\u00e9s passat, va arribar en quatre salts a Puiggraci\u00f3s. Com l'hostalet ja era tancat, va trucar a la porta ab tota furia: \u00a1catrich, catruch! \u00a1catrich, catruch! \"\u00bfQu\u00e8 hi ha?\", varen respondre de dins. \"\u00a1Que teniu foch a l'ermita!\", va cridar el porquer, estrafent la veu. Mentre 'ls ermitans sort\u00edan esverats, en Carbassot ja era a c\u00e2n Coll: \u00a1catrich, catruch! \u00a1catrich, catruch! \"\u00bfQu\u00e8 hi ha?\",", "tamb\u00e9 respon\u00edan. \"\u00a1Que teniu foch a las golfas!\" Y mentres eix\u00edan els de c\u00e2n Coll, entre crits d'esglay y lladruchs de gossos, el bordega\u00e7 ja devallava furient rostos avall, fins arribar a la Rovira: \u00a1catrich, catruch! \u00a1catrich, catruch! \"\u00bfQu\u00e8 hi ha?\" \"\u00a1Que se us cala foch als pins!\" Y el baylet no para fins a la rector\u00eda: \"\u00a1Que teniu foch a l'esglesia!\" Y acaba per trucar a l'Uy\u00e1: \"\u00a1Que teniu foch a las palli\u00e7as!\" Y tota la clotada se surt de pollaguera, y els gossos lladran y udolan, y las ovellas balan espantadas, y las donas xisclan plenas d'esglay, y els homes cridan desaforats, com si hagu\u00e9s arribat l'hora del derrer Judici... Y, mentres en Carbassot s'ha d'aguantar el ventre de tant riure, dins de las casas la gent clama, esporuguida: --\u00a1Es el dimoni que s'ha desencadenat! ## VIII L'esglesia adobada \u00a1Qu\u00edn enrenou, valgans Deu, qu\u00edn enrenou va ser el de la rector\u00eda en aquells cinch mesos llarchs que van durar las obras de l'esglesia! Tot va anar de dalt a baix, tot se va mudar de lloch, tot se va traure de pollaguera... No hi va haver forat que no s'adob\u00e9s, ni reconet que no 's ressegu\u00eds. B\u00e9 es veritat qu'a la feyna\u00e7a feixuga d'aquella tongada de trasbals tothom hi va posar el coll... el rector, ab els seus fervors d'ap\u00f3stol... la Mariagna y en Joseph, ab l'obediencia y resignaci\u00f3 de sirvents humils... Desde trench d'alba fins tart de la nit, tots anavan en dan\u00e7a, tots se mov\u00edan atrafegats. Com que, pera tirar endevant las obras, mossen Ll\u00e1tzer no hav\u00eda pogut fer venir de l'Ametlla no m\u00e9s que dos mestres \u00a1y encara gracias!, entre ell y els jayos s'hav\u00edan tingut d'esparvillar pera ajudar a la tasca a ne 'ls fadrins. Mentres la vella sirgava pera aconduhir als homes y ferlos el menjar, el rector y el jayo prou feyna ten\u00edan a portar obra als dos minyons, a fer y desfer bastidas, a amarar cal\u00e7 y pastar morter, a traginar ab las bestias camins de pedra o a pujar sorra de la riera del mol\u00ed. Ab la deria de veure ben aviat apariada l'esglesia, el capell\u00e1 s'agafava a la primera feyna que li ven\u00eda als dits, y en tot el sant d\u00eda no parava, ara anant de l'obra al bosch per cayrats, ara trescant del bosch al cingle per esquerda... y, al veures ab aquella fatxa de rector bosquet\u00e1, ab la sotana arrebo\u00e7ada y boy montat dalt de l'euga, moltas vegadas no pod\u00eda menos de pensar ab els temps passats, ab aquells d\u00edas de disputa teol\u00f2gica en que hav\u00eda arribat a tenir sospesos dels seus escrits als homes saberuts y a las multituts badocas de tota una gran ciutat. --Si ara 'm veyan, si ara 'm veyan d'aquet modo...-- pensava a voltas, ab un somriure entre dos llustros, mitj mofeta, mitj amarch. Per\u00f2 se li esvan\u00edan de cop y volta semblants recan\u00e7as aix\u00eds que 's posava a meditar c\u00f2m ell tot sol, sense un cop de m\u00e1 dels feligresos, hav\u00eda", "tingut prou for\u00e7a d'esperit pera fer esclatar la vida en un rec\u00f3 d'aquell sot de las tristesas, que semblava 'l reyalme de la mort. \u00a1Pensar qu'ell tot sol, tot sol, hav\u00eda infantat la vida y s'ho hav\u00eda engendrat tot! Als sonsos vehins de las clotadas no 'ls hav\u00eda hagut de menester pera res... Abans que tornar a demanar ajuda a n'aquella gent que mirava de reull y no vol\u00eda dir un mot, m\u00e9s s'hav\u00eda estimat trucar a la porta dels estranys. Ple de fe, ple de coratge, hav\u00eda recorregut a piadosos forasters, al deg\u00e1 de la comarca, als bons amics de ciutat; y, al tornar a la trista fondalada, despr\u00e9s d'aquella pelegrinaci\u00f3, no solzament portava dins de l'\u00e1nima la seguretat de tornar a edificar el temple de Deu, sin\u00f3 qu'hi duya una cosa potser millor... l'esperan\u00e7a de desvetllar als feligresos ab aquell exemple de l'esglesia resucitada, que tindr\u00eda quelcom de miracul\u00f3s. Un goig fins allavoras desconegut, un goig d'home que triomfa dels obstacles y arriba a posar en planta 'ls seus designis, li pessigollava l'\u00e1nima d'un modo misteri\u00f3s cada cop que veya qu'a la seva veu se desvetllavan els indrets adormits y pren\u00edan moviment las cosas mortas. \u00a1Qu\u00edn plaher, qu\u00edn plaher m\u00e9s fondo y m\u00e9s estrany, com de sant que fes miracles, sent\u00eda mossen Ll\u00e1tzer a l'adonarse de que, per all\u00ed al voltant seu, tot se reviscolava y aixerib\u00eda al comp\u00e1s de la seva voluntat, fins arribarse a bellugar las cosas can\u00e7oneras y engorronidas que m\u00e9s entrebanchs li posavan suara ab el llur ensopiment! Aquell herbey tan esp\u00e8s y tan to\u00e7ut, que privava de dar un pas per entre l'esglesia y la rector\u00eda, ja jeya a feixos estimbat al fons de las torrenteras, deixant lliure el tr\u00e1nzit dels caminals. Aquells carreus cayguts de las parets, qu'a tot arreu entrebancavan y feyan nosa, ja tornavan a i\u00e7arse a dalt dels murs, sostenint l'empenta de las voltas. Aquella pobra esglesia, que se n'anava a tro\u00e7os per moments, ab las llosas enfonzadas, las parets plenas d'esberlas y la coberta tot un esboranch, s'al\u00e7ava altre cop amaci\u00e7ada y ferma, resolta a esperar a peu dret l'embestida dels sigles que vinguessin. Fins la rector\u00eda, la rector\u00eda, tan corcada, tornava a aixecar el cap tota alegroya; perqu\u00e8, aix\u00eds que las obras de l'esglesia varen estar llestas del tot, se va apariar un xich la casa de la manera que 's va poguer. Com l'edifici era prou gran pera la poca gent que l'habitava, va acabar d'enderrocarse 'l cant\u00f3 m\u00e9s enrunat, y ab las desferras sobreras se va adobar la bandada del porxo, qu'encara s'aguantava poch \u00f3 molt. Y \u00a1qu\u00edn goig de mirar va fer allavors la rectorieta nova, tan reblanca de parets, tan vermella de teulada, tan verda de porticons! \u00a1Y aquell jard\u00ed que 'l rector hav\u00eda fet plantar prop del caminal de l'hort, ben sembrat de violas doblas y de rosers de tot l'any! Tot flor\u00eda, tot somreya en aquell reconet de m\u00f3n tan trist... Tot repren\u00eda 'l seu us, tot recobrava las for\u00e7as, tot", "retornava a la vida, tot resucitava, tot... menos els r\u00fastechs feligresos, que restavan, com sempre, de nit y d\u00eda, ensopits, m\u00e9s ensopits que las cosas inanimadas. --\u00a1Aqu\u00ed s\u00ed qu'encara no hi han pogut res, res enterament, ni las pr\u00e8dicas ni las pregarias!... --rumiava 'l rector ab tristesa.-- He lograt sotregar las pedras, per\u00f2 no he sabut somoure aquesta gent tan llorda. He mudat las rocas de seti, traginantlas de la montanya a l'esglesia... y no he tingut prou for\u00e7a pera arrencar als bosquerols a l'eterna s\u00f2n que 'ls aclapara. Per\u00f2 ara potser se deixondir\u00e1n... y lo que no han pogut fins avuy ni prechs ni bonas paraulas ho far\u00e1n d'aqu\u00ed endevant els exemples y las obras. Quan vegin que l'esglesia ha renascut d'entre las runas, ayrosa y rejovenida, com una aucella ab plomas novas, tothom se sentir\u00e1 revifat y voldr\u00e1 tornar a la vida. \"\u00a1Mir\u00e8u, --jo 'ls dir\u00e9 allavoras-- mir\u00e8u la pobra avia dels sigles enterrats, c\u00f2m s'es mudada ab trajos nous, igual que si est\u00e9s de bodas! \u00a1Mir\u00e8u c\u00f2m rumbeja la porta de trinca al mitj del frontis; mir\u00e8u c\u00f2m lluheix els junts frescos y ressurtits desde 'l portal fins a l'absis; mir\u00e8u c\u00f2m parpelleja ab vidrieras de colors als finestrals; mir\u00e8u c\u00f2m adre\u00e7a 'l cap, ab el cloquer crescut d'una pila de filadas!... Y vosaltres \u00bfqu\u00e8 feu? \u00a1Aixequ\u00e8u tamb\u00e9 'l cap, aixequ\u00e8u els esperits, que pera l'esglesia y pera vosaltres ha arribat l'hora de la resurrecci\u00f3!\" Com m\u00e9s s'acostava 'l d\u00eda de tornar a obrir el temple als feligresos, m\u00e9s confian\u00e7a ten\u00eda mossen Ll\u00e1tzer de que Deu els tocar\u00eda 'l cor, fins a quedar, devant de l'esglesia resucitada, postrats d'admiraci\u00f3, com devant dels resplandors d'un prodigi. La ll\u00e1stima era que no quedava tot enllestit tan depressa com ell haur\u00eda volgut, perqu\u00e8, un cop las obras acabadas y els mestres despedits, va comen\u00e7ar pels de la casa la tasca de netejar de cap a cap tots els dintres de l'esglesia. El tr\u00e1fech era tan llarch y tan pesat que feya venir angunia de pensarhi. Tota la polsaguera de las obras hav\u00eda anat cayent a capas blancas sobre la pols negra antiga, filla de las centurias passadas y de la deixadesa dels bosquerols. Cal\u00eda anar trayent dels sants y dels altars y del servey de missa 'ls gruixos de polsim qu'ho tapavan tot, fins al punt d'estrafer monstruosament els colors y las formas de las cosas. S'hav\u00eda d'escombrar ben b\u00e9 'l borri\u00e7ol que s'amagava amatent pels forats y reconadas, com si no 's volgu\u00e9s deixar agafar. Tamb\u00e9 s'hav\u00edan de fer caure las terenyinas negras que s'arrapavan dalt de las voltas com rahims de ratas pinyadas adormidas. Despr\u00e9s s'hav\u00edan de netejar ab m\u00f2nita las crostas de floridura que cobr\u00edan, igual qu'un bri\u00e1, las columnas, els plafons, las motlluras dels retaules... Per\u00f2 tota aquella farda rom\u00e1tiga y estanti\u00e7a, criada a copia de temps y de paciencia per la velluria dels sigles morts, costava molt d'arrencar. Semblava que s'hi trob\u00e9s b\u00e9, tota ensopidota entremitj dels recons y las escletxas, y no volgu\u00e9s moures", "de per'll\u00e1 'l voltant. Quan l'empaytavan d'un lloch, fug\u00eda a entafurarse en un altre a correcuyta. Esvalotadas de moment, las bolvas de pols corr\u00edan com follets endiastrats voleyant d'un cant\u00f3 a l'altre, fins que tornavan a caure adormidas aix\u00eds que s'amarravan a un altre indret... Allavors va comen\u00e7ar una batu\u00e7a llarga y perfidiosa entre la polsina, que s'ajocava per tot arreu, y el rector y els jayos, que la persegu\u00edan ab santa paciencia. Fregant, espolsant, netejant boy silenciosos y recullits per tots els recons del temple, semblava qu'entre tots tres fessin una cerimonia de purificaci\u00f3 may vista. Ven\u00eda a ser una mena d'aspergis tot estrany, com un exorcisme pera treure de l'esglesia els mals esperits de la pols, tan can\u00e7oners y dormilegas. La Mariagna, sobretot, ab aquells ayres que ten\u00eda de muda resignaci\u00f3, tan soferta, tan callada, com si hagu\u00e9s fet vot d'humilitat y de silenci, ressegu\u00eda devotament tots els altars, sacra per sacra, palmatoria per palmatoria, candeler per candeler, igual que si al peu de la lletra an\u00e9s seguint las reglas complicadas d'un ritual misteri\u00f3s. \"\u00a1Ala, ala! --semblava que digu\u00e9s, mitj resant, mitj mormolant, boy dirigintse a la bro\u00e7a adormida pels relleus y las escletxas.-- \u00a1Ala, ala, pols tocass\u00f2n! \u00a1Desv\u00e8tllat, aixeribeixte y vesten en nom de Deu! \u00a1Ala, ala, trenyinotas del diastre! An\u00e8u qu'us teixeixin entre 'ls pins del bosch! \u00a1Ala, ala, borri\u00e7ol impertinent! \u00a1Fuig defora ben depressa y que no 't vegem may m\u00e9s!...\" Y aix\u00eds, ab tota devoci\u00f3, passava la Mariagna, fent acataments y persignantse, per devant de cada altar... y, ab els espolsadors als dits, a tall de salpasser, anava conjurant a la pols pera que surt\u00eds de las cosas santas y an\u00e9s a escampar la boyra m\u00e9s enll\u00e1 de la casa del Senyor... ## IX Las campanas tocan Quan va arribar el d\u00eda de dirhi missa per primer cop despr\u00e9s de las obras fetas, l'esglesia respland\u00eda com un mirall. Els altars, ab las estovallas blancas de bogada, ab las sacras lluhentas, ab els canalobres guarnits de ciris, semblavan un pom de flors. L'altar major no pod\u00eda pas fer m\u00e9s patxoca. Els galons del pali, las motlluras de las gradas, las petxinas dels ninxos, las coronisas y els requadros... tot relluh\u00eda com daurat de nou. Els caparrons ri\u00e7ats dels serafins somreyan desde las basas y els capitells, tot guaytant las penjarellas de rahims d'or que s'entortolligavan per las tor\u00e7adas columnas. Els sants, en altre temps tan espellifats y consumits, hav\u00edan tornat de mort a vida. Totas las imatges duyan las t\u00fanicas ben apeda\u00e7adas y els mantos ben surgits, com sants de montanya, pobrets, per\u00f2 endre\u00e7ats. El bra\u00e7 que li queya a Sant Isidro ja tornava a ser al seu lloch, tot apariat y descansant sobre l'aixada; Sant Sebasti\u00e1, boy encarnat de fresch y ab las sagetas ben platejadas, se manten\u00eda altre cop lligat a la soca del martiri; y Sant Pau, rebassut, el patr\u00f3 de la parroquia, tronava sobre la peanya, al mitj de l'altar major. Trasbalsat de goig, el rector no cab\u00eda en pell y", "ja li trigava l'hora de fer tocar las campanas pera cridar als feligresos y ensenyarlos aquell b\u00e9 de Deu qu'hav\u00eda d'obrar el miracle de retornarlos a la vida. Molt abans de que 'l d\u00eda clarej\u00e9s, ja anava y ven\u00eda per l'esglesia, donant el derrer cop de m\u00e1 als guarniments dels retaules. Pera veure 'l goig que far\u00eda il\u00b7luminat l'altar major, va fer encendre, a tall d'ensaig, els ciris de la creden\u00e7a, els candelers de las gradas, las palmatorias dels ninxos, fins els brochs del cornisament... Y quan tot va ser enc\u00e8s, quan l'altar va resplandir ab tantas llumenetas juntas, brillant, rohent, espurnejant, com una brasa d'or, el rector va sentir que li apuntavan a flor de llavis aquellas paraulas d'ayre b\u00edblich que sempre li ven\u00edan a la boca quan l'esperan\u00e7a y l'alegr\u00eda li brollavan dins del cor: \"El cam\u00ed del temple era esborrat, y el poble no 's recordava de las cerimonias; mes jo he fet n\u00e9ixer de las runas la casa del Senyor y he enc\u00e8s els llums del tabernacle...\" Despr\u00e9s sort\u00eda del \u00e8xtasis, que per un instant l'acaparava, y tornava a donar ordres a ne 'ls jayos, com pera esmersar d'alguna manera 'l temps que tant costava de passar fins a arribar l'hora de lluhir el sol y de comen\u00e7ar la missa. --\u00a1Joseph! --Missenyor... --Comenc\u00e8u a apariar els ornaments. \u00bfJa ho haveu dut tot a la sagrist\u00eda? \u00bfL'amictus, el c\u00edngul, l'alba?... --S\u00ed, missenyor. --V\u00f3s, Mariagna, an\u00e8u a l'hort y cull\u00edu totas las rosas que trob\u00e8u... F\u00e8une pomells y las posar\u00e8m a las floreras... Vull que 'l altar sigui ben florit... --B\u00e9, missenyor. Y tan bon punt va veure que la claror matinal pujava per derrera las feixas de l'Uy\u00e1, ja no 's va poguer aguantar m\u00e9s. --\u00a1Vaja, Joseph, que ja es hora! \u00a1Cap a ventar las campanas!... Per\u00f2 aix\u00eds que va haver donat l'ordre, desseguida 's va repensar, dihent entre s\u00ed mateix: \"\u00a1No, no! En Joseph no sabr\u00eda tocarlas pas com cal... Es un bon home, sum\u00eds, obedient... per\u00f2 fret, una mica enza, estaquirot... Li manca \u00e1nima, esperit, pera ferlas parlar com vull que parlin...\" --No, Joseph, no, no hi an\u00e8u, --va dir a ne 'l jayo, que ja comen\u00e7ava a pujar els esgrahons del cloquer.-- Jo mateix las vull tocar... Jo las hi far\u00e9 dir lo qu'han de dir... Y, tot enfilantse escala amunt, il\u00b7luminat, transfigurat com en un rapte d'inspiraci\u00f3, anava mormolant tot baix: \"\u00a1Massa temps han restat mudas, las pobras campanas! Ara, al recobrar la veu, han de rompre a parlar ab sons triomfals... han d'entonar un cant de gloria may sentit... una cosa d'aleluya que sigui himne d'alaban\u00e7a al Senyor per haverme perm\u00e8s edificar l'esglesia... y un crit soroll\u00f3s de desvetllament pera 'ls bosquerols adormits...\" Y, tras, tras, va arribar a dalt de tot de l'escala, mentres el jayo devallava, humil. Al trobarse dins del campanar, lo primer que va fer el rector va ser persignarse pera que Deu l'il\u00b7lumin\u00e9s. Despr\u00e9s... s'agafava ab ardiment a la corda de la campana major... y al veure", "que, ab tot y l'esfor\u00e7 que feya, la cadireta tot just se trontollava, va sentir un moment d'esglay... \"\u00a1Ay, si la campana rest\u00e9s muda, ab tant temps com no ha tocat!...\" Per\u00f2 va pegar al llivant una altra estiraga\u00e7ada forta, y, donant allavoras tot un tom, la campana va parlar: \u00a1Nanch!... \"\u00a1Gracias a Deu, gracias a Deu!\" Una altra estirada m\u00e9s... y el bronzo, rodant ab calma, va posarse a cantar tot majestu\u00f3s: \u00a1Nanch... nonch... naaaanch!... \"\u00a1Aix\u00f2 es aix\u00f2, aix\u00f2 es aix\u00f2! --pensava mossen Ll\u00e1tzer, ple d'alegr\u00eda.-- \u00a1Aquest es el Te-Deum que hav\u00eda somniat pera celebrar la resurrecci\u00f3 de la pobra esglesia!\" \u00a1Nanch... nonch... naaaanch!... \"\u00a1Merc\u00e8s, bon Deu, grans merc\u00e8s!\" \u00a1Nanch... nonch... naaaanch!... Per\u00f2 tot d'una va recordarse 'l rector de que tamb\u00e9 cal\u00eda despertar als feligresos ensopits, als feligresos morts, ab un tritlleig ben viu que 'ls aixerib\u00eds, que 'ls espols\u00e9s la s\u00f2n, que 'ls tragu\u00e9s la mort de sobre... y, an\u00e1ntsen cap a la campana xica, va agafar el batall ab una m\u00e1, y \u00a1vinga repicar tant com pod\u00eda! \u00a1Ninch, ninininch...! \u00a1Ninch, ninch...! \"\u00a1Ala, ala! --afeg\u00eda 'l capell\u00e1, com pera donar significat a la veu de las campanas.-- \u00a1Ala, ala, desengorron\u00eduse, habitants del sot de l'ombra!\" \u00a1Ninch, ninininch!... \u00a1Ninch, ninch!... \"Y \u00a1ven\u00edu tots desseguit!\" \u00a1Ninch, ninch! \"Y veureu el miracle de l'esglesia resucitada...\" \u00a1Ninch, ninininch!... \u00a1Ninch, ninch! Despr\u00e9s Mossen Ll\u00e1tzer va parar una estona y, trayent el cap pel finestral del cloquer, va volguer veure si la clotada 's desvetllava. Mes... tot era silenci y soletat. Las derreras clapas d'ombra s'escorr\u00edan pels avenchs, fent lloch a las primeras llencas de boyra matinal qu'anavan teixintse per las pinedas o esfilagarsantse per l'espay. Per\u00f2 d'\u00e1nimas viventas... res. Ni sombra ni rastre. Allavoras va pensar el rector que cal\u00eda redoblar el fervor y el crit de las campanas, y 's va posar a repicar a l'hora ab els dos batalls. Va ser una cridoria desesperada pera fer venir a las \u00e1nimas a la vida eterna. \u00a1Nonch! \u00a1Nonch! \u00a1Nonch!... \u00a1Ninch, ninch, ninch! \u00a1Nonch, nonch! \u00a1Ninch, ninch! Per\u00f2, com que, a pesar dels tochs desesperats, la gent no donava senyals de vida, el rector, ja quasi b\u00e9 perduda l'esperan\u00e7a, se va posar a tocar a missa pausadament, tot desencantat y tot marcit. Als crits neguitosos de desvetllament, van seguir els tres tochs mandrosos, can\u00e7oners: \u00a1Nanch... nanch... nanch!... Y aquell prech acompassat va ser el que va obrar el miracle... Quan Mossen Ll\u00e1tzer va tornar a traure 'l cap per la finestra del cloquer, va sentir que 'l cor se li aixamplava. De las casetas mitj enrunadas del sot, n'anavan eixint caputxas blancas y gambetos negres que, com difunts enmortallats que sortissin de las tombas, s'encaminavan pausadament cap a l'esglesia. El rector va al\u00e7ar els ulls al cel, perqu\u00e8 va creure arribada l'hora de la resurrecci\u00f3. ## X \u00a1Mala nissaga! \u00a1Nanch!... Aquella primera batallada del cloquer de la parroquia va ressonar pels sots ombr\u00edvols com una paraula de misteri que no s'entengu\u00e9s prou b\u00e9. Feya tant temps que las campanas restavan mudas, que, al", "llen\u00e7ar per l'espay el primer mot, semblava que tinguessin enfarfegada la llengua, com un nin quan comen\u00e7a a balbetejar. Mes, a la segona batallada, \u00a1Naaanch!... la veu del bronzo 's va aclarir y, esbategant d'alas ayre amunt, volava, corr\u00eda, s'aixamplava per tots indrets, fins a ferse entendre al cap d'enll\u00e1 de las timberas y al fondo m\u00e9s fondo dels avenchs. Cada toch acompassat de la campana major era com una alenada de vida, tebia, suau, amorosa, qu'an\u00e9s desgla\u00e7ant a poch a poch l'ensopiment de las nits eternas. Per\u00f2 aix\u00f2 encara no compon\u00eda res per lo que va fer la campana xica... perqu\u00e8, tan bon punt va comen\u00e7ar la cridoria alegroya del tritlleig, allavoras s\u00ed, que tot va aixeribirse ben depressa. L'herbey emperesit, que fistonava 'ls reguerots, se deixond\u00eda de sobte, espolsantse las gotas de rosada. De las verdi\u00e7as n'eix\u00edan els aucells a munions, tot xisclant y xiuxiuejant, aturullats pel baladreig del cloquer. Per l'espessor de las boscurias tristas, mortas de s\u00f2n y de fret, s'hi entafuravan els repichs bellugadi\u00e7os, fregantse pels arbres y pessigollant las fullas, com si, a copia de refrechs y pessigollas, volguessin desentumir l'arrauliment de las socas balbas y dels brancatges emboyrats. Despr\u00e9s, l'alegra cridoria trescava amunt, ben amunt, enfilantse cap als cingles, als turons y als espadats, fins a coronar ab sorolls de joya tot el c\u00e8rcol de montanyas negras qu'emparedavan el sot. Y quan la remor de vida va arribar a ran de las casetas mitj enrunadas que compon\u00edan el vehinat, a tothom feya estranyesa 'l bell brugit. La gent s'estirava de bra\u00e7os y 's fregava 'ls ulls, com difunts que 's desvetllessin al sentir la trompeta del Judici. L'avia de c\u00e2n Pugna mormolava, tot parant l'orella: --No s\u00e9 si desvariejo o som\u00edo... per\u00f2 'm sembla que tocan a l'esglesia. A l'altra banda del sot, la porquerola de la Rovira cridava tota estranyada: --\u00bfNo ohiu, nostramo, no ohiu? \u00bfNo ohiu com sonan campanas?... El cego de l'Uy\u00e1 treya 'l cap a la finestra pera sentir millor el tritlleig. Anguniats per aquell toch desfici\u00f3s que feya com si pregon\u00e9s a correcuyta la resurrecci\u00f3 de la carn y la vida perdurable, els bosquerols no sab\u00edan pas qu\u00e8 fer ni qu\u00edn determini pendre. Feya tant temps que no hav\u00edan posat els peus a la parroquia, que 'ls recava de baixarhi. Desde 'l d\u00eda en que 'l rector nou els hav\u00eda congregat al cementiri pera predicarlos l'obra santa d'adobar l'esglesia, que ning\u00fa s'hav\u00eda deixat veure per'll\u00ed aprop. Si hav\u00edan d'atravessar el terme, abans de passar per la rector\u00eda, m\u00e9s s'estimavan fer marrada trencant pels pendi\u00e7os de c\u00e2n Sunyer o dar la volta pel peu del cingle. Tot era per por de no toparse ab aquell capell\u00e1 esperitat que 'ls vol\u00eda fer somoure y bellugarse y caminar y arrencarlos a la quietut de las montanyas dormilegas. \u00a1Y v\u00e8s qu\u00edna pena, v\u00e8s qu\u00edna vergonya no feya ara d'haver de tornar a l'esglesia, tota apariada de fresch, sense qu'a n'ells se 'ls en degu\u00e9s grat ni gracia! \u00a1V\u00e8s qu\u00ednas bavarotas no 'ls", "far\u00eda 'l rector nou, com volguent dir que pera res li hav\u00eda calgut cap ajuda dels vehins! Per\u00f2 veusaqu\u00ed que, mentre estavan els feligresos en aquets dubtes plens d'angunia, rumiant qu\u00e8 farem, qu\u00e8 direm... tot d'una va parar el tritlleig desesperat y 's va posar la campana grossa a senyalar a missa pausadament: \u00a1Nanch... nanch... nanch...! Allavoras bosquerols y bosquerolas ja no van roncejar m\u00e9s, y, com acatant una ordre severa de las que no 's torcen ni 's poden contradir, tot moixos y resignats, van disposarse a baixar al sot, vulguis no vulguis. Els homes, com si anessin d'esma, despenjavan de las estacas las mantas y els gambetos, y las donas treyan las caputxas dels caixabanchs. No hi hav\u00eda m\u00e9s remey... Aquells tres tochs can\u00e7oners y acompassats eran el manament obehit de pares a fills per tots els sigles. No hi hav\u00eda m\u00e9s remey... Cal\u00eda acotar el cap y resignarse y empendre 'l cam\u00ed rostos avall. M\u00e9s qu'a la veu de Deu, tramesa pel ress\u00f2 de la campana, obeh\u00edan a la lley de las costums eternas, heretada de las vellas generacions. Feyan com hav\u00edan fet els pares, com hav\u00edan fet els avis, com hav\u00edan fet tots els passats, desde las centurias m\u00e9s llunyanas. No hi hav\u00eda m\u00e9s remey... All\u00f2 era com el curs dels astres, com els cambis de la terra, qu'un no s'hi pot revoltar. Hav\u00edan d'ajupirse a las batalladas del cloquer com s'ajup\u00edan al sol y a la serena, a la pluja y al bon temps, a l'ombra y a la claror. No hi hav\u00eda m\u00e9s remey... No 's pod\u00eda replicar... Per aix\u00f2, tot devallant cap a l'esglesia, passavan concirosos arran de las boscurias, rebechs per dins, humils per fora, com a moltons for\u00e7ats a fer sa v\u00eda sota las verga\u00e7adas d'un pastor ferreny. Anavan pas a pas, per\u00f2 caminavan... \u00a1Au, au, au! Ab la caputxa al cap o ab el gambeto a las espatllas, semblavan \u00e1nimas en pena que, tretas dels llims a viva for\u00e7a, estessin condemnadas a marxar per una ruta temuda, de bon grat o de mal grat... Els primers bosquerols que, tot tau tau, van arribar al peu de la parroquia, de cop van quedar sorpresos, y despr\u00e9s malhumorats, al contemplar las obras fetas. --\u00bfQu'es tot aix\u00f2? --rondinavan entre dents.-- \u00bfQu'es tot aix\u00f2? Y, entre esquerps y tafaners, ressegu\u00edan, ab la vista t\u00e8rbola, tots aquells recons apariats de nou, tots aquells llochs adormits que s'hav\u00edan despertat com per miracle, totas aquellas cosas mortas qu'acabavan de resucitar. Grans y xichs arrufavan el nas, com si flayressin ab pena l'ayre de vida y de frescor que deixavan anar aquells indrets tan jolius, suara abandonats y plens de runa. Guaytavan arreu com qui escorcolla; donavan duas passas endevant, despr\u00e9s tornavan enrera... y vinga esbrinar y tafurejar; y, com m\u00e9s miravan y remiravan, m\u00e9s sorruts esdeven\u00edan y malcarats. Aquella esglesia de l'antigor, m\u00e9s jova y forta que may; aquella rectorieta, ab las parets tan blancas; aquella mica d'horta tan florida, aquells caminals tan repolits, se 'ls aixecavan", "devant dels ulls com una befa, un escarnot. Temple, rector\u00eda, horta, camins, trumfavan joyosos y somreyan; y, com m\u00e9s somreyan y trumfavan, m\u00e9s rabia 'ls feyan y m\u00e9s neguit, y fins els semblava que tot plegat se mof\u00e9s d'ells y els digu\u00e9s, fentlos ganyotas: \"\u00a1Ela, ela! \u00a1els feligresos! \u00bfOy qu'us pensavau que sense la vostra ajuda no podr\u00edam tornar a al\u00e7ar el cap? Donchs ja ho veyeu... No us hem hagut de menester gota ni mica. El rector nou, qu'es un sant home, ens ha reviscolat, tot sol, \u00a1tot sol! \u00bfQu\u00e8 us en sembla, qu\u00e8 us en sembla?\" Y els r\u00fastechs feligresos, ab aquellas cavil\u00b7lacions de malpensat que 'ls rodavan pel cap esp\u00e8s, com ombras enfurismadas, s'anavan embutint, embutint a marxas doblas. Se creyan humiliats, se creyan escarnits, y era tan gran la quimera que portavan dintre, que, al capdevall, tota la tirria covada contra 'l capell\u00e1 'ls va surtir pels ulls y per la boca. --\u00a1Mira 'l fotxut del rector, --deya l'un,-- c\u00f2m s'ha arranjat pera fer adobar l'esglesia! --\u00a1No s\u00e9 pas c\u00f2m s'ho ha fet, el gran Jan-fume! --\u00bfNo us ho so dit sempre, jo, que aquest home sap ahont jeuhen?... --\u00a1Peste que 'l toch! Per mi t\u00e9 pacte ab el dimoni... --Aix\u00f2 deu esser, \u00a1rellampus!, perqu\u00e9 fins sembla cosa de mal art... La conversa va parar aqu\u00ed, perqu\u00e8 en aquell mateix instant va sentirse un clam de pena, un \"\u00a1Deu meu!\" mitj ennuegat, que va fer callar las bocas. Ning\u00fa va saber d'hont ven\u00eda aquella veu d'angunia. Els bosquerols se van girar, per\u00f2 no van veure \u00e1nima viventa que gemegu\u00e9s per 'll\u00ed prop. Era mossen Ll\u00e1tzer, el pobre mossen Ll\u00e1tzer, que, havent tret el cap de derrera els xiprers del cementiri pera veure ab sos propis ulls c\u00f2m s'obrava 'l miracle de la resurrecci\u00f3 dels vehins morts, va ofegar un crit de congoixa al sentir aquellas paraulas. Las esperan\u00e7as de redempci\u00f3 se li hav\u00edan fos tot d'un plegat, com si s'haguessin enfonzat a sota terra. L'\u00e1nima esquerpa dels r\u00fastechs feligresos se li acabava de despullar a devant seu, en tota sa nuesa bonyeguda y fer\u00e9stega. Ell hav\u00eda somiat qu'eran fantasmas tristoys que caminavan d'esma a l'ombra de las boscurias, tan incapa\u00e7os de fer b\u00e9 com de fer mal... Per\u00f2 ara veya qu'all\u00f2 era somnis, no m\u00e9s que somnis... Ara veya que, tot y sent enzas dormilegas, covavan el pecat sota la s\u00f2n. Feyan el mal a la quieta, mitj desperts, mitj adormits, sense fressa, sense esc\u00e1ndol... Feyan el mal que pod\u00edan, sempre que 'l mal no 'ls inquiet\u00e9s massa ni 'ls torb\u00e9s l'ensopiment en que viv\u00edan engorronits... \u00a1Mala nissaga! \u00a1Mala nissaga! Allavors mossen Ll\u00e1tzer va presentarse devant dels bosquerols, ab posat sever, ab gestos de profeta santament irat, disposat a avergonyirlos, a execrarlos, a fuetejarlos la cara ab dicteris que condemnessin tanta iniquitat, tanta miseria! Per\u00f2 la gent se va esc\u00f3rrer per 'qu\u00ed, per 'll\u00ed, aix\u00eds que va veure al capell\u00e1 esperitat. Els uns giravan c\u00faa cap a l'absis; els altres se ficavan a l'esglesia, tot fent", "l'orni. N'hi hav\u00eda que giravan el cap pera excusar el bon-d\u00eda al rector nou... Alguns se 'l miravan ab una expressi\u00f3 dubtosa, mitj mofetas, mitj babaus... Mossen Ll\u00e1tzer va passar de llarch, y, ofegant a viva for\u00e7a l'ira santa que li inflamava 'l cor, sols mormolava entre dents: \"\u00a1Mala nissaga!\" Va penetrar a l'esglesia, va atravessar la nau, va ficarse a la sagrist\u00eda, fent sempre esfor\u00e7os pera apayvagar l'esvalot d'indignaci\u00f3 que li sotragava l'\u00e1nima. --No es pas pietat, --deya entre s\u00ed,-- no es pas misericordia, lo que li cal a n'aquesta gent, m\u00e9s aspra que 'ls terrossos, m\u00e9s negra y traydora que la nit... Es l'espectacle dels c\u00e1stichs, la predicaci\u00f3 de las eternas penas, lo que 'ls ha de junyir, de doblegar... --anava repetint el rector, tot acostantse a l'arquimesa ahont hi hav\u00eda disposats els ornaments pera revestirse. Mes, aix\u00eds que va veure las sagradas vestiduras, va sentir terror dels propis pensaments. Tant bon punt va agafar l'amictus pera pos\u00e1rsel a l'espatlla, se va recordar de que aquell drap era 'l vel m\u00edstich ab que van ser tapats els ulls del Christ a l'hora dels escarnis y las befas... y va comen\u00e7ar a trobarse aconortat ab el recort de la paciencia divina. Quan va passarse, despr\u00e9s, l'alba pel cap, anava sentintse ab m\u00e9s consol, boy pensant que la blanca vestidura era la t\u00fanica d'orat que van posar al Fill de l'Home, a la nit de la Passi\u00f3. Acabat, tot lligantse el c\u00edngol, quasi esdeven\u00eda enterament asserenat, perqu\u00e8 li passavan per la memoria las cordas de Getzeman\u00ed y els a\u00e7ots en el pretori... Per\u00f2, despr\u00e9s, tot de sobte, quan va ser a creuharse sobre 'l pit l'estola d'or, signe d'inmortalitat y atribut majestu\u00f3s del ministeri, sense saber per qu\u00e8, li van tornar a rebotir del cap al cor els flams d'indignaci\u00f3 que l'abrusavan. --\u00a1Mala nissaga! --repet\u00eda sense poguerhi fer m\u00e9s.-- \u00a1Mala nissaga! Com els sayons de Pilat, tamb\u00e9 escarneixen al Christ y tamb\u00e9 'l tractan de boig! Atribuheixen al diable l'obra de Deu y prenen el miracle per bruixer\u00eda! S'assemblan a las vellas tribus dels juheus, sempre escupint al cel, desagrahidas! Ab un Deu d'amor no hi volen saber res... se las volen heure ab el Deu de las justicias eternas! En lloch d'un sacerdot de la lley de gracia, els caldr\u00eda un sacerdot de l'antiga lley, que 'ls fes sentir el pes de las divinas iras, que crid\u00e9s sobre d'ells el foch del cel, que 'ls maleh\u00eds fins a la quarta generaci\u00f3!... Tan indignat se sent\u00eda contra 'ls fer\u00e9stechs bosquerols, que va estar a punt de traures els ornaments de sobre y presentarse al presbiteri y manar tancar l'esglesia, cridant: \"\u00a1An\u00e8usen, an\u00e8usen! \u00a1Ja us en podeu anar tots! No hi ha missa pera 'ls perversos!...\" Mes, fent un suprem esfor\u00e7, altre cop va posar fre a l'exaltaci\u00f3, y va acabar de revestirse, disposantse a anar al altar. Ple d'unci\u00f3 y reculliment, ab el cap acotat, closos els ulls, tremolosos els llavis d'oraci\u00f3, el sacerdot va surtir de la sagrist\u00eda, l'una", "m\u00e1 aguantant el c\u00e1lzer y l'altra per demunt dels corporals. Per\u00f2 quan va trobarse devant del poble, al trencar de la sagrist\u00eda al presbiteri, el capell\u00e1 va tombar el cap tot de prompte, com desvetllat del reculliment pel brugit d'irreverencia que surava dins la nau. De la generaci\u00f3 qu'ompl\u00eda 'l temple n'eix\u00eda com una remor confosa de trepitj y de xiu-xius... La gent se parlava a l'orella, y els uns als altres se feyan signes, assenyalantse 'ls altars repintats y las imatges adobadas y 'ls guarniments aconduhits... Allavors mossen Ll\u00e1tzer se va deturar un moment de cara als feligresos, y, redre\u00e7at a l'acte, inm\u00f3vil, altiu, sever, com una estatua de la majestat divina, va clavar sobre la turba una mirada llarga, fonda, llampegant, que va fer caure de genolls a homes y donas. De cop va regnar un silenci de sepulcre... y el celebrant va pujar a l'altar. \u00bfQu\u00e8 hi dev\u00eda haver a n'aquella mirada y a n'aquell gesto del sacerdot, que va deixar als bosquerols estemordits? \u00bfEs qu'hav\u00edan vist passar per devant d'ells l'imatge augusta del Deu of\u00e8s, del Deu irat, tal com deur\u00e1 presentarse a judicar als vius y als morts el d\u00eda negre del derrer judici? Quelcom d'aix\u00f2 dev\u00eda ser... perqu\u00e8, abans d'haverlo contemplat ab els sagrats ornaments, fos que 'l vegessin al peu de la rector\u00eda, fos que 'l trobessin al bosch, pera 'l rector nou no m\u00e9s sent\u00edan rencunia, tirria, quan no se 'n mofavan y 'n feyan escarnot! Per\u00f2, revestit pera dir la missa, cobert ab la casulla, el c\u00e1lzer a la m\u00e1 y al peu del ara... allavors ja era altra cosa, una cosa m\u00e9s tremenda!... Allavors, se 'ls representava com el ministre del Deu que t\u00e9 en sas mans poderosas la tempestat y la pedra, la neu y la gla\u00e7ada, el llamp y 'l bufarut, la passa dels ramats, la mort dels homes y las bestias!... Aquets pensaments reveladors sobre l'\u00e1nima obscura dels bosquerols anavan y ven\u00edan pel cap del capell\u00e1, mentres treya la bossa de sobre 'l c\u00e1lzer y regirava 'l missal. --\u00bfNo es el temor de Deu el comen\u00e7ament de tot? --sospirava.-- Donchs encara puch menarlos a Deu per la temen\u00e7a... Y un raig d'esperan\u00e7a li respland\u00eda als ulls al dir, despr\u00e9s, devant la grada: --Introibo ad altare Dei. ## XI Historia dels dos jayos Una altra de las cosas que m\u00e9s aflig\u00edan a mossen Ll\u00e1tzer, en mitj de las tragedias que 'l voltavan, era no trobar un refugi de consol en els jayos que ten\u00eda de sirvents. Hi trobava respecte, humilitat, veneraci\u00f3, \u00a1aix\u00f2 prou, y potser massa! per\u00f2 no hi trobava tendresa. Ell haur\u00eda volgut un xich menys d'acatament y un xich m\u00e9s de germanor. Solitari com viv\u00eda entre 'l desert de las montanyas y l'apartament dels homes, haguera pres a mans besadas, com el millor do del cel, que 'ls jayos, en compte de reverenciarlo com a amo y senyor, l'haguessin tractat com a fill, com a germ\u00e1. Una escalforeta de familia per l'estil l'haur\u00eda retornat bona cosa", "de la freda soletat a que 'l condemnavan els feligresos sorruts. Cada cop qu'entrava a casa ab l'\u00e1nima adolorida per la malevolen\u00e7a que li mostravan sempre 'ls bosquerols, ara trencant de cam\u00ed per no haver d'assaludarlo, ara fentli cara esquerpa quan no 'l pod\u00edan excusar, m\u00e9s s'haur\u00eda estimat veure una ll\u00e1grima de pietat en els ulls dels jayos respectuosos que sentir aquella lletan\u00eda de missenyors que may se 'ls en anava de la boca. El consol del rector haguera sigut que, al v\u00e8urel trist, compungit per las penas que li donava la gent de la parroquia, haguessin corregut a preguntarli qu\u00e8 ten\u00eda, qu\u00e8 li passava... Y ell els ho haur\u00eda contat, com qui diu n\u00f2s ab n\u00f2s, entre familia... y fins haur\u00edan plorat tots junts, y aix\u00eds se li hagueran apariat una mica las feridas que li sagnavan a l'\u00e1nima... Per\u00f2 ells no. Tan servicials, tan obedients, tan carregats de reverencias com eran, no sab\u00edan trobar una paraula dol\u00e7a pera un moment d'aflicci\u00f3. Pera fer lo que cal\u00eda, pera cumplir ab la tasca, tant la Mariagna com en Joseph arribavan molts cops fins al sacrifici... y lo m\u00e9s admirable era qu'hi arribavan sense adon\u00e1rsen, com si no fessin res, com si all\u00f2 que feyan no tingu\u00e9s cap m\u00e8rit. Fos a la feyna de la casa, fos al servey de l'esglesia, ells no s'hi plany\u00edan gens. Hi posavan el coll, els bra\u00e7os y las camas, hi posavan las for\u00e7as y els sentits... per\u00f2, aix\u00f2 s\u00ed, no hi posavan may el cor. El cor semblava que, a copia de sumissi\u00f3 y respecte, se 'ls hagu\u00e9s arribat a fondre, tornantse no m\u00e9s qu'humilitat tota la tendror de l'\u00e1nima. Aix\u00eds es c\u00f2m el pobre capell\u00e1, per son natural, tan esplay\u00f3s y fervent, se trobava condemnat a viure eternament sol... Sol y vern com un desterrat, quan caminava pels sots, entremitj de las montanyas negras; sol y temut com el Deu carregat d'ira, quan era a l'esglesia, entre 'ls esquerps feligresos; sol y reverenciat com un tabernacle, quan se trobava a la rector\u00eda entremitj dels dos sirvents. Ell prou maldava pera guanyarlos la voluntat a copia de franquesa; ell prou feya pera rompre aquella muralla de veneraci\u00f3 que privava als avis d'acostarse. Mes tots els esfor\u00e7os eran en va. Els pobres jayos no hi pod\u00edan pas fer m\u00e9s. Pera cambiar de tarann\u00e1 haur\u00edan hagut de mudar la pell, y pera mudar la pell ja duyan massa dotzenas d'anys a las espatllas. Tota una vida de servitut passada a l'ombra del claustre, els hav\u00eda enmotllat l'\u00e1nima y el cos dintre las reglas de la disciplina m\u00e9s estreta, donantlos aquells ayres, bon xich m\u00fastichs, de reculliment y sumissi\u00f3. Era ben estranya l'historia dels dos vellets... En Joseph era fill del mateix Montmany, y prou se recordava encara quan de criatura trescava lleuger pels sots y avuy anava a ajudar missa a l'esglesia y dem\u00e1 corr\u00eda de casa en casa dihent salms y parenostres pera soc\u00f3rrer a ne 'ls seus pares, que ten\u00eda gayreb\u00e9 sempre malalts. El pobri\u00e7\u00f3", "hav\u00eda nascut a c\u00e2n Saborit, una caseta negra y r\u00f2nega de sobre 'l coll de c\u00e2n Ripeta, qu'ara ja feya un grapat d'anys qu'estava feta un munt de runas, abandonada de tothom. All\u00ed, ab m\u00e9s fam que vianda, el baylet va anar creixent, tot resignat y tristoy, mirantse com la caseta payral s'anava esgrunant de mica en mica y com sos pares s'anavan corsecant y decandint, rosegats per la miseria. De tan decandits y corsecats, al capdevall se van morir... y allavoras el bordega\u00e7, abans que la casa se li acab\u00e9s d'enrunar a sobre, va determinar surtir dels sots pera veure si 's guanyava las mossadas en qualsevol indret menos afamat qu'aquell. Camina que caminar\u00e1s, va tirar de dret cap a las Planas; y, aqu\u00ed caych, aqu\u00ed m'aixeco, un d\u00eda va arribar a un gran convent de monjas, tot demanant caritat per amor de Deu. El pobre baylet va restar com encantat devant d'aquell inmens caseriu monacal, quasi gran com una vila y ab m\u00e9s ayres de palau que de convent. Venint com ven\u00eda d'uns cataus mitj enrunats, ab prou feynas sen sab\u00eda avenir, d'aquells carrers d'hostalets, de corrals, de cellers y conrer\u00edas, tan n\u00e8ts, tan amples, tan assoleyats, que donavan la volta a la clausura. Per\u00f2 lo qu'encara 'l va maravellar m\u00e9s que tot, va ser veure passar pel claustre gran a la Mare Abadessa, seguida de las monjas, superba, majestuosa, com una reyna triomfant voltada d'una cort de princesas blancas. El pobri\u00e7\u00f3 no ten\u00eda prou ulls pera admirar aquell b\u00e9 de Deu... Com que ja era un miny\u00f3 espigat y feya un posat tan m\u00edstich, tan benigne, al convent li varen dir si vol\u00eda quedarse, que cabalment els mancava un noy pera ajudar als hortolans. El xicot va dir que s\u00ed, y d'aquella hora endevant ja no 's va moure de las conrer\u00edas del convent. Era tan obligat, tan treballador, tan bonifaci, qu'aviat va ser l'ajuda y el recader y el regatxo de tothom. \"En Joseph que vingui aqu\u00ed.\" \"En Joseph que fassi aix\u00f2.\" \"En Joseph que vagi all\u00e1.\" Y ell ho feya tot humil, tot creyent, tot respectu\u00f3s, lo mateix si li manavan las Mares que si li deyan els mo\u00e7os o las criadas del monastir. Entre aquellas servidoras va con\u00e8ixer a la Mariagna, una mo\u00e7a tamb\u00e9 \u00f2rfana, compungida y bonifacia com ell, y com ell recullida per las monjas. La moceta, entre altres c\u00e1rrechs, ten\u00eda 'l de bovera; per\u00f2 com era tan jovenota, molts cops, per m\u00e9s que mald\u00e9s, no ten\u00eda prou coratge pera fer la lley al bestiar quan se li esgarriava pels barranchs y torrenteras. Mes allavors hi corr\u00eda en Joseph pera ajudarla, y entre tots dos entravan els bous, y entre tots dos els mudavan el ja\u00e7, y entre tots dos els donavan el recapte. Per\u00f2, ab tot y anar tot el sant d\u00eda junts y ser com eran un parell de bordega\u00e7os, sempre 's tractavan de v\u00f3s, ab una mena de respecte com si fossin gent de seny. Fos a l'horta, fos", "a la conrer\u00eda, fos al convent, quan se trobavan se deyan: --Deu vos guart, Mariagna. --Deu vos guart, Joseph. Y el dem\u00e9s servey, tot estranyat, no pod\u00eda menys de somriure al sentir que 's donavan aquells mocosos tan bell tractament. Mes veusaqu\u00ed qu'un d\u00eda, en que per atzar se trobavan tots dos al parlador, ahont hav\u00edan anat pera rebre ordres, la Mare Priora, veyentlos tan semblants de g\u00e8nit y de posat, els va dir aix\u00eds, vagament: --Far\u00edau bona parella... Vos haur\u00edau de casar, vosaltres dos... Y tant el xicot com la xicota, que may per may hav\u00edan somiat ab res d'aix\u00f2, ni s'hav\u00edan dit una paraula m\u00e9s enll\u00e1 de l'altra, van respondre a la una, tot seguit: --S\u00ed, Mare nostra, --com si prenguessin per manament aquellas paraulas mitj enlayre. Tal dit, tal fet. Al cap de poch temps varen casarse, sense que, al mudar d'estat, mudessin per res enterament las costums de sumissi\u00f3 y sacrifici. Com m\u00e9s va anar, m\u00e9s quieta van fer la vida, m\u00e9s silenciosa, m\u00e9s consagrada al servey de Deu y al servey del monastir. Se tractavan ab el mateix respecte d'abans, ab el mateix mirament, ab la mateixa cerimonia... --Escolt\u00e8u, Mariagna... --\u00bfQu\u00e8 voleu, Joseph? Viv\u00edan tan recatats, tan recullits, que m\u00e9s que marit y muller semblavan germ\u00e1 y germana que secretament haguessin fet vot d'obediencia, de pobresa y castetat, com las mateixas Mares del convent. L'ayre de claustre qu'hav\u00edan respirat tota la vida, els hav\u00eda anat encomenant, a copia de temps, certs andamis, certas posituras monacals, que 's traslluh\u00edan en tot lo que feyan... en la manera de caminar, en la manera de vestirse, en la manera de dir las cosas. Boy sent gent del camp, semblavan gent de clausura, ab m\u00e9s posats de monjos que de terrassans. Y aix\u00eds van viure qu\u00ed sap el temps, qu\u00ed sap els anys, fins arribar a la vellesa... y aix\u00eds els va con\u00e8ixer mossen Ll\u00e1tzer quan, per ordre del prelat, va anar a las Planas a fer un mes de penitencia, abans de empendre'l cam\u00ed dels sots. --Jo 'n som fill, missenyor, d'aquellas terras de Montmany... --va dir un d\u00eda en Joseph, enrahonant ab el pobre capell\u00e1 afligit. Y mossen Ll\u00e1tzer, aix\u00eds que va sentir aquellas paraulas, li va semblar qu'eran un av\u00eds miracul\u00f3s que li ven\u00eda a obrir un cam\u00ed per entre l'adversitat. Va quedar bona estona pensatiu, rumiant que, si aquell jayo volgu\u00e9s seguirlo en la seva pelegrinaci\u00f3, ser\u00eda com un gu\u00eda baixat del cel. La terra ahont l'enviavan, ab tot y ser per ell un m\u00f3n desconegut, li feya venir angunias de pensarhi. N'hav\u00eda sentit parlar com d'un desert esgarrif\u00f3s, emboyrat d'ombras y tristesas; com d'una mena de llims foscos, ahont els homes dorm\u00edan com difunts. \"Si a lo menos --pensava-- pogu\u00e9s end\u00farmen per company\u00eda un bon home com aquest vellet y una bona dona com la Mariagna, la vida de desterro en els sots fer\u00e9stechs potser no fora tan desolada, tan crudel...\" Y, animat de sobte per aquell pensament, que ven\u00eda a ser com una", "gota de celistia en mitj de tantas tenebras, va c\u00f3rrer mossen Ll\u00e1tzer al monastir a explicar a la Mare Superiora tot el munt de penas que l'aclaparava y l'\u00fanich resquici d'esperan\u00e7a que ten\u00eda. --\u00a1Si pogu\u00e9s end\u00farmen els vellets! \u00a1Si 'ls vellets volguessin venir ab mi! Y, compadida, al capdevall, la Mare, d'aquellas tribulacions, va cridar als jayos a sa presencia, y, comen\u00e7ant per un lleuger entretoch, va anar insinuantlos de mica en mica 'l desitj del capell\u00e1. Per\u00f2 en Joseph y la Mariagna no necessitavan pas tants miraments, perqu\u00e8, avesats a l'eterna obediencia, a l'eterna sumissi\u00f3, varen pendre, com sempre, l'entretoch com una ordre dita y feta, y a la una varen respondre: --S\u00ed, Mare nostra. Quan missenyora s\u00eda servida, nosaltres marxar\u00e8m. Y desde aquell instant ja 's van posar a arranjar lo que cal\u00eda pera la trista pelegrinaci\u00f3, resignats del tot a abandonar las parets assoleyadas y els claustres florits ahont hav\u00edan passat tota una vida, pera empendre la ruta de las clotadas desertas. Mentres va durar el cam\u00ed, pesat y costerut com la v\u00eda d'un calvari, no varen exhalar ni un sospir de recan\u00e7a ni un ay de penediment... y, un cop arribats a la rector\u00eda, un cop entafurats al rec\u00f3 de solitut ahont viur\u00edan desterrats del m\u00f3n dels homes, els vells no varen pensar en res m\u00e9s qu'en amotllar a la nova estada las antigas costums del monastir. Per las \u00e1nimas, eternament conformadas, dels dos jayos no hav\u00eda passat res enterament. Tot segu\u00eda d'igual manera y ab el mateix comp\u00e1s. El treball seguit y silenci\u00f3s, els h\u00e1bits de paciencia y sacrifici, las horas de reso y el Deu-vos-guart conventual no 's varen interrompre gens ni mica. Quan, a mitjdiada o cap al tart, se tornavan a veure a la rector\u00eda, despr\u00e9s de la tasca feta, marit y muller s'assaludavan ab la cerimonia de costum: --Que Deu s\u00eda en v\u00f3s, Mariagna. --Y en v\u00f3s per sempre, Joseph. Y, un cop dita la salutaci\u00f3, com ombras de gent d'altras centurias, jayo y jaya tornavan a l'etern silenci, an\u00e1ntsen cadasc\u00fa resignat a son quefer. Els bosquerols, que 'ls veyan anar y venir pels encontorns de l'esglesia, callats y recullits com penitents del desert, se 'ls miravan ab estranyesa, y fins se mofavan molts cops de la fatxa y del posat que feyan. Encara que vest\u00edan trajos com els de tothom, en la manera de pos\u00e1rsels y de durlos hi barrejavan quelcom d'eclesi\u00e1stich qu'era cost\u00f3s d'explicar. Ell portava una jupa negra, per\u00f2 tan llarga qu'haur\u00eda sigut lloba ab un xich m\u00e9s; y ab els bra\u00e7os creuhats com duya, l'una m\u00e1 dins del manigot de l'altra, traspuava per tots cantons estranyas apariencias d'ordenat. Y la Mariagna, no cal dir... Ten\u00eda un estil de lligarse sota la barba 'l mocador blanch a tall de toca, y de posarshi a sobre la caputxa negra, fent que li vingu\u00e9s a caure com un vel, que semblava una monja dita y feta. Mossen Ll\u00e1tzer no pod\u00eda mir\u00e1rsels sense venirli 'l pensament al cap de que eran", "gent d'esglesia d'altres sigles servada per oblit en aquet m\u00f3n o figuretas descoloridas escapadas d'un retaule antich. Lo que li feya condol era que aquells santets d'altar, tan recatadets y humils, no portessin dins dels h\u00e1bits una animeta compassiva, que poch o molt se plany\u00e9s de las penas qu'ell passava. Per\u00f2 ells, no... \u00a1qu'es cas d'aix\u00f2! En Mossen Ll\u00e1tzer, adem\u00e9s de l'amo y senyor, hi veyan al capell\u00e1, al ministre de Deu, al sacerdot... y aquell ministeri, aquella dignitat, els ompl\u00eda d'acatament, de respecte. La ll\u00e1stima era que no hi sabessin veure a l'home, a l'home de carn y \u00f2ssos, necessitat, com ning\u00fa del m\u00f3n, de consols y de tendresas, en mitj del desert funerari en que viv\u00eda, condemnat a la tirria y a la befa dels feligresos sorruts. \u00a1Oh y allavors... tot justament allavors, que semblava que s'an\u00e9s embotint y prenent peu la guerra sorda, la guerra a la quieta, que desde bell principi li tramavan els bosquerols! Sense saber c\u00f2m ni per qu\u00edn cant\u00f3, sent\u00eda qu'estava a punt d'esclatarli a sobre una tempesta de rencunias que s'anava congriant al voltant seu, impalpable com las ombras, traydorota com la nit. Sab\u00eda que li ten\u00edan jurada y que 'l d\u00eda de la malifeta no trigar\u00eda a venir. S\u00f2rt qu'ell no s'acobard\u00eda pas, per aix\u00f2; y, encoratjat per la grandesa de son ministeri, esperava a peu dret l'embestida dels esquerps vehins, y fins la desitjava, de vegadas, confiant potser que del mateix terratr\u00e8mol ne surt\u00eds la mudan\u00e7a, la vida nova, la sospirada redempci\u00f3... Desde 'l d\u00eda en que, ab el c\u00e1lzer a la m\u00e1 y revestit pera dir missa, hav\u00eda vist tremolar als feligresos de cap a peus, estemordits per las miradas d'indignaci\u00f3 que 'ls clavava, hav\u00eda concebut l'esperan\u00e7a de menar fins a Deu, per la temen\u00e7a, a n'aquell ramat to\u00e7ut. Per aix\u00f2, quan algun bosquerol se li desmandava ab gros esc\u00e1ndol, ell ja sab\u00eda 'l moment de ferse obehir... Esperava la festa, esperava l'hora de la missa, y, quan ten\u00eda aplegats a tots els vehins devant l'altar... allavors ell se girava de cara al poble y reptava al culpable ab mots irats: \"\u00a1Tu, xicot gran de l'Ensulcida! \u00bfQue no 't fan por els c\u00e1stichs de Deu? \u00a1Jo estich a mi que no t\u00e9ns entranyas de fer lo que fas de deixar anar a captar a la vella de ta mare pera que 't mantingui a tu! \u00a1Y tu, pastor de l'Uy\u00e1! \u00a1Jo no s\u00e9 c\u00f2m no 't cau la cara a tro\u00e7os de cantar las can\u00e7ons desvergonyidas que cantas al bosch, quan passa alg\u00fa, pera que 't senti! \u00bfQue no ho saps, que tamb\u00e9 Deu t'est\u00e1 escoltant y ab un llamp de la seva ira 't pot fer callar per sempre m\u00e9s?\" Y allavors tothom acotava 'l cap sota el pes del sagrat enuig. La gent, al sentir aquells renys del sacerdot a peu d'altar, s'esborronava tremolosa, y grans y xichs per un instant feyan prop\u00f2sit de retornar al bon cam\u00ed y seguir la lley de Deu. Per\u00f2 lo m\u00e9s", "dolor\u00f3s era que a ne'l capell\u00e1 tamb\u00e9 li sagnava 'l cor d'haver de reptar als bosquerols d'aquella manera irada. Sent com era tot bondat y tot amor, el cor se li feya a micas cada cop que, al peu de l'ara, hav\u00eda de llen\u00e7ar sobre 'l cap dels feligresos els dicteris de la seva execraci\u00f3. Despr\u00e9s de las amena\u00e7as a tall d'enutjat profeta, ven\u00eda la debilesa, ven\u00eda 'l defalliment. Y mossen Ll\u00e1tzer passava d\u00edas y m\u00e9s d\u00edas sense esma, sense dalit, com aclaparat pel terror dels propis renys. En aquells instants de suprem decandiment era quan el capell\u00e1 haur\u00eda pres \u00e1 genollons els consols dels vells sirvents. Veure una ll\u00e1grima dels seus ulls, sentir un sospir dels seus llavis... Per\u00f2 ells, c\u00e1... Sempre callats, sempre respectuosos, sempre plens de cerimonias, respon\u00edan a las exclamacions de mossen Ll\u00e1tzer com aquell que diu amen acabada una oraci\u00f3. --\u00a1Ja ho veyeu, lo que 'm passa! \u00a1Ja ho veyeu! --exclamava 'l rector, ab las mans al cap. --S\u00ed, missenyor, --per tota resposta feyan ells ab un to humil, per\u00f2 esvahit, boyr\u00f3s, com si tinguessin l'\u00e1nima a un miler de lleguas lluny. El rector de cap manera sab\u00eda resignarshi, a la reverencia gla\u00e7ada d'aquells vells, fidels com gossos, sumisos com esclaus, per\u00f2 reservats com sepulcres. Li cal\u00eda escalfor d'\u00e1nima humana, li cal\u00eda b\u00e1lsam de pietat per las feridas rebudas, li cal\u00eda confort contra l'adversitat, que silenciosament li ven\u00eda a caure a sobre com un fantasma inevitable que se sospita y que no 's veu. Cabalment allavors li acabavan de dir una cosa que l'hav\u00eda deixat tot conf\u00f3s y pertorbat... ## XII La Rodassocas Quan mossen Ll\u00e1tzer va rebre la mala nova, va semblar que li estimbessin a demunt las montanyas negras que l'aparedavan. De primer moment, ni menys va saber de qu\u00e8 se las hav\u00edan aquellas donas vingudas del Serrat pera ferli a saber lo que passava. --\u00bfLa Rodassocas?... --preguntava 'l rector, estranyat.-- Per\u00f2 b\u00e9... y \u00bfqu\u00ed es la Rodassocas? Las donas del Serrat ho sab\u00edan massa com m\u00e9s prou. La Rodassocas era l'esca del pecat mortal, la mala fembra de aquells indrets... Era la meuca bosquetana, que, corrent d'ac\u00ed d'all\u00ed per las valls y per las serras, feya seguir als homes y als minyons ab la farum de la carn. Fins vells xaruchs hi hav\u00eda que li corr\u00edan al derrera; fins bordega\u00e7os desnarits, que s'hi corsecavan y neul\u00edan... Quan se deixava caure sobre un poble o sobre un llogaret, las donas dels volts deyan alarmadas: \"\u00bfNo sabeu? \u00a1La Rodassocas es a tal punt!\", de la mateixa manera que 's diu: \"\u00a1Aqu\u00ed o all\u00e1 tenen la passa, la malura!...\" Mentres va ser jovenota, no 's va moure quasi may del pla, perqu\u00e8 \u00a1allavoras ray! pod\u00eda ben anar de vila en vila rumbejant bonas faldillas vistosas y mitjas fullas de mocadors llampants. Per\u00f2, despr\u00e9s, quan a la vila ja no la varen volguer per rebregada y els batlles la persegu\u00edan per escandalosa, alashoras no va tenir m\u00e9s remey que trescar montanya amunt y devallar a las", "clotadas y entafurarse pels boscos y amagarse pels barranchs, enquibintse unas nits per las palli\u00e7as dels hostalets y altres nits dormint al ras. Mes, al terme de Montmany, potser per massa espadat y costerut, encara may hi hav\u00eda posat els peus. Per aix\u00f2 las donas del Serrat no sen sab\u00edan avenir, de que a l'hora m\u00e9s impensada hagu\u00e9s comparegut al bell cim de Puiggraci\u00f3s. Y encara no era pas aix\u00f2, lo m\u00e9s estrany; perqu\u00e8 de lo que m\u00e9s se feyan creus las pobras donas, y de lo que sobre tot s'escruix\u00eda mossen Ll\u00e1tzer, era de que la gent de l'ermita li haguessin donat estada a l'hostalet. --\u00a1Qu\u00edna vergonya, senyor Deu meu, qu\u00edna vergonya! --barbotejava, escandalitzat, el capell\u00e1.-- \u00bfAhont s'es vist un sacrilegi semblant? \u00a1Tenir a l'ermita, a la mateixa ermita, a l'altra part de l'esglesieta, a quatre passas de la Mare de Deu, a una mala p\u00e8cora com aquella, qu'es la damnaci\u00f3 dels homes, la perdici\u00f3 de las \u00e1nimas! Tapantse el rostre ab las mans, com avergonyit pels pecats d'altri, el rector anava y ven\u00eda a grans gambadas, fins qu'al capdevall va dir a ne 'l jayo: --\u00a1Joseph! puj\u00e8u a Puiggraci\u00f3s y digu\u00e8u a l'ermit\u00e1 que baixi a l'instant... que vull parlarli... El vellet tornava, al cap d'una hora, tot pansit y ab el cap cot. --A l'ermita, missenyor, diuhen que est\u00e1n tots aqueferats y que no saben si podr\u00e1n venir molt tart o d'hora. Mossen Ll\u00e1tzer, tot y coneixent que all\u00f2 no m\u00e9s eran excusas, va esperar fins l'endem\u00e1; per\u00f2, al veure que ning\u00fa compareix\u00eda, va enviar altra volta a l'ermita a n'en Joseph. --An\u00e8u, torn\u00e8uhi y digu\u00e8u que no 'm desobeheixin pas... Que l'un o l'altra vingui tot seguit... \u00a1Digu\u00e8ulos que jo 'ls ho mano! El jayo va tornar dihent que no m\u00e9s hav\u00eda trobat a l'ermitana, y que l'ermitana li hav\u00eda fet de resposta que ten\u00eda l'home al llit y qu'ella no pod\u00eda moures del cap\u00e7al... El capell\u00e1 va haver de fer molts esfor\u00e7os pera apayvagar l'esvalot d'indignaci\u00f3 que li regirava l'\u00e1nima. --\u00a1Donchs an\u00e8uhi per derrer cop! --va exclamar.-- \u00a1An\u00e8uhi en nom meu a durhi l'ordre de que, sense excusa y sense remissi\u00f3, treguin f\u00f2ra de l'ermita a la baga\u00e7a... y s'acabi l'esc\u00e1ndol qu'estan fent! Altre cop rostos amunt, altre cop rostos avall... y el jayo va compar\u00e8ixer ab un trist recado... \"Que 'ls ermitans li hav\u00edan dit que no sab\u00edan per qu\u00edns cinch sous hav\u00edan de traure a la pobra dona de l'hostalet... qu'ella no inquietava a ning\u00fa... qu'ella no feya pas cap mal...\" El rector va restar com atuhit al sentir aquella resposta. La desobediencia dels ermitans era la primera senyal de la tempesta que feya temps ja sent\u00eda c\u00f2m s'anava congriant al voltant seu. El fantasma de tirrias y rencunias, fins allavors invisible y impalpable, comen\u00e7ava a traure 'l cap. Ara ja sab\u00eda per qu\u00edn cant\u00f3 esclatar\u00eda la guerra mansa y quietona qu'en el silenci li tramavan els bosquerols. La revolta ven\u00eda de Puiggraci\u00f3s... y, al pensar que 's presentava m\u00e9s descarada de lo", "que s'haur\u00eda cregut may, el rector va sentir c\u00f3rrer pel seu cos estranyas esgarrifan\u00e7as. Fins va t\u00e9mer que, ab tot y el seu prop\u00f2sit d'esperar a peu dret l'embestida dels feligresos sorruts, ja no lograr\u00eda, com fins ara, ferse obehir ab l'amena\u00e7a de las eternas penas. Li semblava que d'aqu\u00ed endevant ja no 'ls far\u00eda tremolar ab els seus renys a peu d'altar, ni 'ls estemordir\u00eda ab las miradas d'indignaci\u00f3, ni 'ls menar\u00eda a l'humilitat per la temen\u00e7a de las divinas iras. Fins alashoras l'esperit del mal hav\u00eda surat com indec\u00eds per dins de l'\u00e1nima ensopida dels bosquerols; per\u00f2 ara comen\u00e7ava a pendre forma, a pendre vida y colors. Devant per devant de la potestat de Deu, qu'ell encarnava, s'al\u00e7ava la potestat de l'infern, encarnada en la mala dona de l'ermita. Desde aquella hora endevant, els sots ombr\u00edvols, qu'ell vol\u00eda redimir de totas passadas, fos per la pietat, fos per la temen\u00e7a, quedar\u00edan repartits en dos dominis... el domini de Deu, a la parroquia... el domini del diable, a Puiggraci\u00f3s... --Mes \u00bfc\u00f2m ho haig de fer, Senyor, --exclamava, invocant al cel el capell\u00e1-- pera v\u00e8ncer el mal esperit y deslliurar de las miserias de la carn a n'aquestas criaturas desventuradas, arrapadas a la terra y al pecat? Mentrestant, pels curriols y viaranys que menan fins a l'ermita, comen\u00e7avan a fer tats els bosquerols. Amagantse 'ls uns dels altres, rondavan per all\u00ed com qui fa l'orni, y quan eran a la vora de l'hostalet se posavan a l'aguayt per entre 'ls pins o 'ls matolls. El fet era llambregar a la Rodassocas, encara que no m\u00e9s fos de rellisquentas. N'hav\u00edan sentit a parlar tant, que pera v\u00e8urela 's dal\u00edan; y encara ab un cop no 'n ten\u00edan prou y frisavan pera tornarhi, com si no poguessin arrebassarse del mag\u00ed la deria de la barjaula. All\u00f2 era la tentaci\u00f3 eterna de tot Montmany. De d\u00eda, en la solitut de las ombr\u00edvolas boscurias, joves y vells no rumiavan altra cosa. De nit, en el silenci de las cambras, plenas de tenebras, tots els homes se revolcavan pel ja\u00e7, somiant ab aquella dona. Ni un instant, per rep\u00f2s, se 'ls en anava del pensament l'estranya imatge de la baga\u00e7a, ab aquells cabells rojos com aram, ab aquellas carna\u00e7as blancas com met\u00f3, ab aquella pell llentiosa com espurnada de boll daurat. Cosa de bruixas els semblava que ni 'l sol ni la serena haguessin colrat aquella cara, aquell coll y aquells bra\u00e7os, com se colran els de tothom. Per\u00f2, era tan estr\u00e1mbula en tot, aquella dona del dimoni!... \u00bfNo era tamb\u00e9 prou misteri\u00f3s que, ab tants improperis com passava y ab els anys que duya a sobre, encara fes prou patxoca pera fer perdre la xaveta a pastors y terrassans? \u00a1Per\u00f2 ten\u00eda un mirar, un riure, un posat, una mena de cosa de tots els diables de l'infern, que no ten\u00edan pas las altras donas del sots! Eran tan negras totas, y tan lletjas, y tan secas, que la Rodassocas semblava un sol al costat", "seu. Ni las mo\u00e7as m\u00e9s jovas y m\u00e9s polidas sab\u00edan cossarse com ella 's cossava, ni remenar el cos com ella 'l mov\u00eda, ni posarse al cap, en comptes del caputxot, un mocadoret com el qu'ella duya, tan petit, petit, y tan cargoladet a la lligada, que per devant deixava veure tota la clenxa partida, y per derrera las trenas de color enc\u00e8s. No era pas gens estrany, ab tot aix\u00f2, que per l'espessa testa dels montanyenchs s'hi passej\u00e9s d\u00eda y nit la figura blanca\u00e7a y roja de la baga\u00e7a. Hi hav\u00eda feixinaire de l'Ensulcida que, quan estava segur de que no 'l pod\u00edan veure dins la pineda ni pilers ni llenyatayres, s'asseya quiet\u00f3 al peu d'una soca y, treyentse la bossa de la faixa, se posava a comptar els diners, pera veure si 'n ten\u00eda prou pera anar a l'ermita a convidar a la Rodassocas. O de vegadas era un pastor que, desvetllantse tot d'un plegat del somni de luxuria que 'l persegu\u00eda, encarregava 'l ramat al rabad\u00e1, y, agafant d'amagatotis un anyell o b\u00e9 un cabrit pera ferne ofrena a la barjaula, s'enfilava adalerat pel cam\u00ed de Puiggraci\u00f3s. Talment semblava que tothom hagu\u00e9s perdut l'enteniment y els sentits, y l'esma de las cosas, y potser fins la salut. Somniosos, muts, pensatius, anavan capdellant y descapdellant, sense parar, la caboria carnal que 'ls furgava 'l pensament. Restavan horas y horas sense obrir els llavis, ab els ulls fixos sense mirar en lloch, cavil\u00b7lant y gemegant fondo, com ensopits per la febre. Era la raja folla que 'ls enmalalt\u00eda, era la tentaci\u00f3, el pecat mortal... Alguns se persignavan pera esbargirse 'ls mals pensaments y traures del cap las imatges de nuesa qu'hi ballavan... altres deyan salms, oracions y parenostres... per\u00f2 la follor que 'ls damnava era m\u00e9s forta que tot... No pod\u00edan ferhi m\u00e9s, no pod\u00edan rompre 'l c\u00e8rcol de la carn, no pod\u00edan desempellegarse de la mala cosa que ten\u00edan arrapada a l'\u00e1nima y al cos. Quan queyan sobre las clotadas las primeras ombras de la nit, ara l'un, ara l'altre, eran molts els que s'esquitllavan cap a l'ermita de Puiggraci\u00f3s. Envolicats de cap a peus ab las mantas pera no ser vistos ni coneguts, com una corr\u00faa d'\u00e1nimas en pena, donavan voltas y m\u00e9s voltas, ara devant de l'era, ara devant del barri de l'hostalet, com si no gosessin a acostarshi. La Rodassocas, que molts cops s'estava derrera la finestra, no feya m\u00e9s que mofarse de la vergonya dels bosquerols, y, cada volta que passavan o traspassavan, ella 's posava la m\u00e1 a la boca y vinga f\u00f3txessen y riu que riu... Altras vegadas cantava can\u00e7ons estranyas, vingudas de lluny, de lluny, que ressonavan tristament per las boscurias, entremitj del silenci de la nit: \"No manca pas qui 'm coneix y va a avisar a la justicia. Me posan cadena al coll, no d'or com durli sol\u00eda, regalada pels galants per' lluhirla nit y d\u00eda, sin\u00f3 de ferro feixuch, del mateix de las manillas.\" El bover o el", "llenyatayre que, fent un va-hi-tot, s'arriscava a atravessar l'era, entrava a l'hostalet de correguda, tot encongit y conf\u00f3s. Devant de las riallas de la meuca 's trobavan acobardits y no sab\u00edan confegir paraula. Vol\u00edan enrahonar, per\u00f2 la llengua se 'ls entortolligava per la boca. Hi hav\u00eda instants en que haur\u00edan volgut fondres y quasi no haur\u00edan pogut dir si s'hagueran estimat m\u00e9s torn\u00e1rsen o restar all\u00ed. Com m\u00e9s moixaynas y festas els feya la Rodassocas, m\u00e9s torment passavan ells y m\u00e9s angunia sent\u00edan. Semblava que patissin, que 'ls burxessin... Els entrava una mena de desfici estrany, fet de temor y de vergonya, qu'ara 'ls feya venir esgarrifan\u00e7as y ara suhors... \u00a1Ells no 'n sab\u00edan, de riure, ni de fer xangla, ni de dir acudits, com aquella dona qu'hav\u00eda nascut al pla y hav\u00eda viscut a vila! Ells no 'n sab\u00edan... \u00a1malehitsaga!... de tot all\u00f2... y s'avergony\u00edan... y vetaqu\u00ed que, per l'avergonyiment, tot el somni de plahers carnals que s'hav\u00edan forjat all\u00e1, al fons de las boscurias, quasi s'esvan\u00eda abans de l'hora, devant per devant mateix de la baga\u00e7a. Ells hav\u00edan anat a l'hostalet pera gaudirse y folgar, sense recordarse de qu'eran morts... y 'ls morts no poden xalarse. El mal esperit de la carn els hav\u00eda revifat per una estona... per\u00f2 desseguit tornavan a l'ensopiment dormilega a que viv\u00edan condemnats... Prou treyan vianda y beure, els ermitans, pera 'ls quins passavan la nit a l'hostalet; prou se desfeya a festas, la Rodassocas; per\u00f2 ni 'l vi, ni la xefla, ni las manyagar\u00edas, ni 'ls jochs, ni res del m\u00f3n, era capa\u00e7 de fer n\u00e9ixer l'alegr\u00eda en el cor arronsat dels bosquerols. Era la seva disbauxa una disbauxa silenciosa y trista, sense esc\u00e1ndol ni riallas, sense joya y sense crits, com la d'un aplech de difunts que volguessin fer platxeria... Quan, a las primeras tremolors de l'alba, els qu'hav\u00edan passat la nit a l'hostalet, sen tornavan cap a casa, sent\u00edan gran defalliment, com si portessin al cor una vuydor. Per\u00f2 lo estrany era que, aix\u00eds com anavan devallant als sots, altre cop se 'ls apareix\u00eda l'imatge de la baga\u00e7a. Boy a mida que s'allunyavan de Puiggraci\u00f3s, m\u00e9s els reven\u00eda 'l desitj de tornarla a veure, m\u00e9s y m\u00e9s s'encen\u00eda 'l somni de carnals nuesas, y m\u00e9s s'encomanava tothom aquella passa de tristas luxurias que surava, com un tuf de febre per demunt dels sots... ## XIII Deu y el dimoni El pobre capell\u00e1, entretant, passava els set c\u00e1lzers d'amargura. Regust de fel y vinagre sentia dins de l'esperit cada vegada que li arribavan novas de la disbauxa dels bosquerols. Fins plorava molts cops, plorava a ll\u00e1grima viva, com si ell tot sol hagu\u00e9s hagut de purgar els pecats de tots els feligresos junts... com si ell tot sol, sent ignocent com era, hagu\u00e9s hagut de sentir dins las entranyas tot el dolor de contrici\u00f3 que pertocava sentir als totxos montanyenchs, engorronits com bestiolas en l'inmundicia de la carn. Mes a voltas ell mateix se refrenava las ll\u00e1grimas que li ven\u00edan a", "flor d'ulls, per no semblarli potser prou puras. A certas horas sent\u00eda com remordiment dels seus mateixos plors, sobre tot quan li semblava entreveure que m\u00e9s aviat plorava per la desfeta dels propis somnis de redemptor que per las culpas y els pecats d'altri. Al sospitar que pod\u00eda ser, semblant debilesa humana, la causa de las sevas afliccions, feya callar en sech els sanglots que li pujavan de l'\u00e1nima, pensant que no eran pas defalliments de cor, ni sospirs de dona, ni plors de nin, lo qu'en aquells moments li cal\u00eda, sin\u00f3 coratge, fermesa, pera lluytar contra la nissaga endimoniada y aterrarla ab l'amena\u00e7a de las penas que no s'acaban may m\u00e9s. El fet era v\u00e8ncer al dimoni de las luxurias, que s'hav\u00eda ficat al cos dels bosquerols... y no era pas ab gemechs, ni somiquer\u00edas, ni plorallas, com s'humil\u00eda a las potestats de l'infern. --\u00a1Cor ben fort, --deya entre s\u00ed,-- cor ben fort es lo que 'm cal pera batre als enemichs de l'\u00e1nima! \u00a1Amena\u00e7as de profeta irat, mots d'execraci\u00f3, sentencias d'apocalipsis, es lo qu'haig de rebotre a la cara dels bonyeguts feligresos pera arrencarlos a viva for\u00e7a de las urpas del mal esperit!... Y mentres li comen\u00e7avan ja a passar per la memoria antigas formas de conjuri y esgarrifosas paraulas d'exorcisme, y se li acud\u00edan terribles anatemas y li ven\u00eda 'l pensament de barrar l'esglesia als condemnats... tot de sobte va repensarse, rumiant que potser encara fora hora de fer un derrer esfor\u00e7 de redempci\u00f3 recorrent a la pietat... Ser\u00eda la derrera provatura, la derrera... Y, animat per aquella alenada d'indulgencia, va fer anar altre cop a Puiggraci\u00f3s, convidant ab el perd\u00f3 als ermitans y a la baga\u00e7a si ven\u00edan tots a penitencia y 's repened\u00edan de bon cor. Mes els de l'ermita varen tornar a respondre que, com qu'ells no hav\u00edan fet cap mal, ni hav\u00edan robat res, ni hav\u00edan mort a ning\u00fa, no 'ls cal\u00eda penedirse. Allavors va veure ab fonda pena, mossen Ll\u00e1tzer, que no li restava m\u00e9s remey que l'amena\u00e7a, l'imprecaci\u00f3, la pr\u00e8dica fer\u00e9stega, prometent c\u00e1stichs temporals pera avuy y damnacions eternas pera dem\u00e1. Haur\u00eda de tornar a fer lo qu'hav\u00eda fet altras vegadas... esperar el diumenge, esperar l'hora de la missa... y quan tindr\u00eda als bosquerols aplegats y de genolls a terra... allavors ser\u00eda arribada l'hora de ferse t\u00e9mer y ferse obehir... Revestit ab l'alba, ab la casulla, ab tots aquells sagrats ornaments que ten\u00edan la virtut de fer acotar el cap als feligresos, ell se trobar\u00eda a peu d'altar, com ministre del Deu de las justicias... Deixar\u00eda passar l'introit... Deixar\u00eda passar l'ep\u00edstola... deixar\u00eda passar l'evangeli... deixar\u00eda passar el credo... y aix\u00eds qu'arribar\u00eda l'ofertori... se girar\u00eda tot d'un plegat de cara als vehins sorruts y comen\u00e7ar\u00eda a sermonarlos ab veu estremidora. De primer els avergonyir\u00eda preguntantlos d'un a un si hav\u00edan anat a veure a la baga\u00e7a... Ja qu'hi anavan sense voler ser vistos ni coneguts... --\u00a1com si Deu no ho veg\u00e9s y no ho conegu\u00e9s tot!-- ell els far\u00eda surtir la rojor", "a las galtas for\u00e7antlos a confessar els pecats devant de tota la gent... \"\u00a1Tu! --cridar\u00eda, assenyalant a cadasc\u00fa ab el dit.-- \u00a1Tu, xicot gran de l'Ensulcida! \u00bfQu\u00e1nts cops hi has entrat, a l'hostalet de Puiggraci\u00f3s? \u00bfY tu, hereu de c\u00e2l Janet? \u00bfY v\u00f3s, Cosme de la Rovira? \u00bfY tu, Bepus de l'Uy\u00e1?\" Y aix\u00eds... un per un, els anir\u00eda anomenant y bescantant a tots, fins a ferlos caure la cara a tro\u00e7os, devant per devant del propis pares, de las propias donas, dels propis fills. Despr\u00e9s d'aix\u00f2 vindr\u00eda 'l reptar als culpats y ferlos avinent que ja ten\u00edan tots el nom escrit en el llibre dels c\u00e1stichs perdurables. Si 'l vol\u00edan esborrar, els cal\u00eda tota una vida d'esmena y de contrici\u00f3. Altrament ser\u00edan tots damnats, y desde aquell instant ja pod\u00eda pronosticarlos totas las calamitats y totas las miserias... la furia del llamp y el decandiment de las maluras, els badalls de la fam y la fetor de la febre... despr\u00e9s la mort, la mort del cos... despr\u00e9s una altra mort molt m\u00e9s terrible, la mort eterna, la mort del foch y de l'infern... Quan, al diumenge vinent, va arribar l'hora de la missa major, el capell\u00e1 feya una cara de tres deus, qu'esfereh\u00eda de mirar. El seu front, sempre ser\u00e8, semblava clapat per n\u00favols de tempesta; els seus llavis, sempre dol\u00e7os, semblavan prenyats de malediccions y de conjurs. Quan, en surtint de la sagrist\u00eda pera pujar a l'altar, va toparse de cara ab els feligresos, els ulls li flamejavan d'una manera espantosa. Sent com era tot bondat y tot amor, apareix\u00eda estranyament trasbalsat, com transfigurat per l'ira. El jayo, que feya d'escol\u00e1 com sempre, va tocar la campaneta, \u00a1garraninch, ninch, ninch!... y la missa va comen\u00e7ar. Els bosquerols varen agenollarse tot seguit. Ab el cap acotat y tremolosos, ni gosavan mirarse al capell\u00e1 de por que no 's tomb\u00e9s de sobte y ab una mirada no 'ls deix\u00e9s per sempre estemordits. Per aix\u00f2, quan, despr\u00e9s del introit, va girarse pera dir: El Senyor s\u00eda ab vosaltres, tothom va c\u00f3rrer amatent a abaixar la vista pera no toparse ab els ulls abrusadors del capell\u00e1. \u00a1Qu\u00edna feredat mentres lleg\u00eda l'ep\u00edstola, tombat mitj de cant\u00f3 entre l'altar y els feligresos! No ho semblava pas, un sacerdot de la lley de gracia, humil, amor\u00f3s, benigne, ungit ab la sanch del Christ... M\u00e9s aviat ten\u00eda retirada ab un sacerdot de l'antiga lley, qu'est\u00e9s a punt de profetisar la destrucci\u00f3 de la ra\u00e7a pecadora y el foch del cel pera las comarcas impuras. Els bosquerols coneix\u00edan que la tempesta sagrada estava per esclatar, y tots sent\u00edan esgarrifan\u00e7as a la pell, com si ja sapiguessin que 'l cel, of\u00e8s, anava a desbotar sobre d'ells las malediccions divinas. El moment s'acostava, s'acostava... Mancava acabar l'ep\u00edstola... despr\u00e9s vindr\u00eda l'evangeli... despr\u00e9s el credo... y aix\u00eds que l'ofertori fos arribat... allavors... \u00a1qu\u00edna angunia de pensarhi!... allavors se girar\u00eda 'l rector... y ara a la dreta, ara a l'esquerra, comen\u00e7ar\u00eda a sentenciarlos a tots entre improperis y renys, com el Jutge", "terrible del Derrer Judici... \u00a1Qu\u00edna angunia! \u00a1Qu\u00edna angunia! Hi hav\u00eda homes que feyan estremituts de por. D'altres, ab el rev\u00e9s de la m\u00e1, s'aixugavan la suhor de congoixa que 'ls gebrava 'l front... El moment s'acostava, s'acostava... Per\u00f2 veusaqu\u00ed que, mentres estavan els bosquerols en lo m\u00e9s anguni\u00f3s del seu desfici, perqu\u00e8 ja veyan que 'l jayo anava a girar el missal... de sobte, tot de sobte, se va sentir, en mitj del silenci de la missa, una remor impensada, una fressa aixeridoya de faldillas, com d'una dona que entr\u00e9s a l'esglesia tot rumbejant el cos. Tothom va tombar el cap de correguda, y grans y xichs van sentir que 'l cor els feya un salt. --\u00a1Llamp de Deu! \u00a1La Rodassocas! --van mormolar, gla\u00e7ats, els bosquerols. S\u00ed: era la baga\u00e7a, que 's ficava esglesia endins despr\u00e9s d'haver fet la mitja rialla a n'en Bepus de l'Uy\u00e1, al Cosme de la Rovira, a l'hereu de c\u00e2l Janet, que s'estavan a la vora de la porta, mitj agenollats, mitj asseguts. Despr\u00e9s ella va passar per entre 'ls rengles de banchs, remenant unas faldillas de roba virolada y lluhint un mocadoret al cap, tan repetit, que per devant se li veya la clenxa partida y per derrera las trenas de color enc\u00e8s. Va tirar amunt, amunt, fins que, al ser a m\u00e9s de mitja esglesia, se va aclofar a terra tota desmandada, mitj badoquejant, mitj somrihent. Els feligresos, com si no 's poguessin revenir de la sorpresa, semblavan m\u00e9s morts que vius; y, quan tots varen al\u00e7arse a l'acte de girar el missal, els uns se miravan als altres, entre encuriosits y poruchs, com volguent dir: \"\u00bfQu\u00e8 succehir\u00e1? \u00bfQu\u00e8 deur\u00e1 passar? \u00bfQu\u00e8 ser\u00e1 de tots nosaltres?\" El capell\u00e1, entretant, sense haverse adonat enterament de res, comen\u00e7ava a llegir l'evangeli a un cap de l'ara, ab el posat sever de sempre y mitj abocat sobre 'l missal. Despr\u00e9s va redre\u00e7arse y va tornar al mitj de l'altar pera posarse a resar el credo. Va comen\u00e7ar baixet, baixet; per\u00f2, boy a mida qu'anava mormolant las sagradas paraulas, m\u00e9s anava al\u00e7ant la veu, fins que, a l'arribar als mots que diuhen: Que est\u00e1 assegut a la dreta de Deu el Pare Totpoder\u00f3s y d'all\u00ed ha de venir a judicar als vius y als morts, el sacerdot quasi cridava com irat, com si ell mateix fos la Majestat tremenda, que t\u00e9 las claus del cel y de l'infern... Per\u00f2 'ls bosquerols... \u00a1v\u00e8s si es estrany!... ja no tremolavan gens ni mica. Aix\u00eds com fins allavoras hav\u00edan tingut el cor petit, petit, de por... sense saber c\u00f2m ni per qu\u00e8, van sentir tot d'una que comen\u00e7ava a aixampl\u00e1rsels. Ja pod\u00eda 'l rector girarse tot seguit, ja pod\u00eda comen\u00e7ar el serm\u00f3 de las iras quan volgu\u00e9s, qu'ells ja no hav\u00edan de t\u00e9mer ni hav\u00edan d'esborronarse. \u00a1Ben al rev\u00e9s! \u00a1Ben al rev\u00e9s! M\u00e9s aviat semblava que tots s'haguessin tret un pes de sobre, y fins n'hi hav\u00eda que feyan un respir d'alleugeriment boy mirantse a la baga\u00e7a, fervorosos y agrahits,", "com si de prompte 's trobessin amparats contra las amena\u00e7as de l'altar ab la presencia de la mala fembra. Es que 'ls feligresos coneix\u00edan que 'ls improperis y las malediccions ja no foran pera ells, sin\u00f3 pera la Rodassocas, aix\u00eds que 'l rector se n'adon\u00e9s. Ara l'embestida qu'estava a punt de venir ja no ser\u00eda entre ells, tristos bosquerols sense defensa, y 'l capell\u00e1, revestit ab els sagrats ornaments, armat de la potestat divina. Desde aquell punt el rector se las tindr\u00eda d'heure ab la baga\u00e7a de Puiggraci\u00f3s, ab aquella dona resoluda y deseixida qu'ell mateix deya que era 'l mal esperit. \"Per\u00f2 \u00bfho es, de deb\u00f3, el mal esperit?\" se preguntavan rumiosos els bosquerols, sense arribar a esbrinarne la veritat. Ells no pod\u00edan saberho pas del cert, perqu\u00e8 al dimoni no m\u00e9s l'hav\u00edan vist, entre las ombras de la nit, en imatge de boch banyut o de gat negre, per\u00f2 en figura de dona no l'hav\u00edan contemplat may. Per\u00f2, ben mirat tot, prou qu'ho dev\u00eda ser quan tanta temen\u00e7a feya al capell\u00e1. Ara, ara sen traur\u00eda l'aygua clara, de tot aquet misteri... Si aquella dona era 'l mal esperit, \u00bfqu\u00ed millor qu'ella pera deslliurarlos de la tiran\u00eda del rector? Ja feya massa temps que durava 'l ser esclaus d'aquell capell\u00e1, que 's val\u00eda de la missa, del c\u00e1lzer, de la patena y dels ornaments sagrats pera ferlos tremolar y ferse obehir com si fos el mateix Deu. Ara tot aix\u00f2 ja era acabat, perqu\u00e8 la baga\u00e7a, el mal esperit, fora la seva defensa, la seva salvaci\u00f3... En tots aquets mals pensaments estavan enfonzats els feligresos, quan el sacerdot, sever y alt\u00edvol com l'estatua del Deu of\u00e8s, va girarse de cara al poble pera posarse a fer el serm\u00f3: --\"\u00a1Oh gent desventurada! --va comen\u00e7ar clamant.-- \u00a1Oh gent desventurada, que no teniu esma pera agenollarvos devant del Senyor del cel y en teniu pera adorar a la bestia! Resteu ensopits y sembleu morts quan heu de fer l'obra bona; per\u00f2 desseguit vos deixondiu y resuciteu pera anar a besar la carn, pera fer oraci\u00f3 als enemichs de Deu...\" Mes, encara no hav\u00eda 'l sacerdot acabat de dir aquestas paraulas, quan tot d'un plegat va adonarse de la meuca, y, assenyalantla ab el dit, va trencar el fil de la pr\u00e8dica, preguntant ab veu de tro: --\u00bfQu\u00ed es, digu\u00e8ume, qu\u00ed es, aquella dona d'all\u00ed, que gosa presentarse sense caputxa? \u00bfQu\u00ed es aquesta dona que va a missa ab el cap tan escarit? \u00bfEs la Rodassocas? \u00bfEs la baga\u00e7a? \u00bfEs la mala fembra de Puiggraci\u00f3s? \u00a1Digu\u00e8u! \u00a1Digu\u00e8u desseguit! Per tot l'\u00e1mbit de l'esglesia va regnar un silenci de fossar. Ning\u00fa gosava alenar, ning\u00fa gosava al\u00e7ar els ulls. Per\u00f2, lo que 's callavan els bosquerols, prou ho va donar a entendre la baga\u00e7a quan, aixecantse de terra, va estirar el cos, engallada com volguent dir: \"S\u00ed, qu'ho soch.\" Allavors totas las \u00e1nimas negras dels bosquerols varen fer un bot d'alegr\u00eda, perqu\u00e8 van creure arribat l'instant del deslliurament. Semblava que totas s'ajuntessin ab el mal", "esperit y l'atiessin a soterrar al capell\u00e1. Per\u00f2 'l capell\u00e1 s'aguantava m\u00e9s alt\u00edvol, m\u00e9s sever, m\u00e9s majestu\u00f3s que may. --\u00bfEs a dir, --segu\u00eda dihent-- es a dir que tu ets la dona de damnaci\u00f3 que jo he convidat a penitencia y m'ha respost ab mofas y mentidas? \u00bfEs a dir que tu ets la dona del pecat mortal, qu'enmalalteixes els cossos per'll\u00e1 hont passas y matas las \u00e1nimas per sempre m\u00e9s? \u00bfEs a dir que tu ets el diable? \u00bfEs a dir que tu ets la carn? La meuca, a cada pregunta, anava rebenxinantse, rebenxinantse, tota dreta, ab el cos enfora y el cap alt, com si volgu\u00e9s desafiar al sacerdot. Per un cant\u00f3 feya com si rigu\u00e9s ab mofa, per l'altre com si an\u00e9s a urpar al celebrant ab las sevas unglas verinosas de dona endimoniada. Era talment el mal esperit encarnat, plantant cara a la potestat de Deu. Fins va semblar qu'anava a donar un pas cap al presbiteri... Mes alashoras el capell\u00e1 va llen\u00e7ar un crit espant\u00f3s, com si 'l cel s'esquinc\u00e9s de banda a banda. Els ulls li llampegavan terriblement ab lluhi\u00e7ors de tempesta apocal\u00edptica, y al mateix temps al\u00e7ava 'l bra\u00e7 dret enlayre, enlayre, com si an\u00e9s a descarregar el llamp ser\u00e8 de la divina justicia. Era l'exorcista y l'excomunicador... era 'l sacerdot que vol traure del cos y de l'\u00e1nima del poble als enemichs infernals. --\u00a1En nom de Deu el Pare, --deya quasi udolant y dirigintse a la baga\u00e7a,-- en nom de Deu el Pare, que va fer el m\u00f3n de no res... en nom de Deu el Fill, que 's va deixar matar per redimirnos... en nom de Deu l'Esperit Sant, que va convertir en llum las tenebras... jo 't mano, mal esperit, que surtis f\u00f2ra l'esglesia! La baga\u00e7a, esdevinguda groga com la cera, va trontollarse tot d'una, com si la testa li brand\u00e9s, ferida pel conjur del sacerdot. Semblava una fera acorralada que no sapigu\u00e9s per hont anar, per hont fugir... En aquell instant de mortal angoixa va aixecar els ulls envers els homes qu'hav\u00eda conegut a l'hostalet, com si deman\u00e9s per caritat una engruna de defensa. Va dirigir la vista al Bepus de l'Uy\u00e1, per\u00f2 'l Bepus de l'Uy\u00e1 va fer el distret. Va mirar al Cosme de la Rovira, y el Cosme de la Rovira va acotar el cap. Va llen\u00e7ar una mirada desesperada a l'hereu de c\u00e2l Janet, y l'hereu de c\u00e2l Janet va fer veure que no ho veya. Allavors, la meuca, ab pas trontoll\u00f3s, com si li manqu\u00e9s la terra sota 'ls peus, va comen\u00e7ar a an\u00e1rsen esglesia avall, esglesia avall... Per\u00f2 encara no hav\u00eda arribat fins a la porta, quan el capell\u00e1 li va fer un crit: --\u00a1Repenedeixte! \u00a1Encara hi ets a temps! Per\u00f2 la baga\u00e7a no m\u00e9s va girar el cap pera esclafir una rialla de dimoni: \u00a1Hi! \u00a1Hi! \u00a1Hi! \u00a1Hi!, y despr\u00e9s va surtir al defora, entre l'esglay de tothom. ## XIV La missa blanca y la missa negra Era 'l diumenge despr\u00e9s d'haverse", "tret del temple a la baga\u00e7a a copia de conjuris y anatemas. Las tremendas paraulas d'excomuni\u00f3 semblava que, ressonant encara dins del temple, tinguessin estemordit al pobre jayo, que s'estava a la vora de la porta, mitj arraulit y conf\u00f3s, entre la fosca enfredorida de las primeras horas matinals. Agafat a la corda de la campana grossa, que penjava d'un forat de sota 'l chor, senyalava a missa pausadament: Nanch... nanch... nanch... Com m\u00e9s anava, m\u00e9s acompassats y can\u00e7oners eran els tochs, igual que si las mans que feyan moure la corda, tremolosas ja de s\u00ed, acabessin de perdre l'habilior... Naaanch... naanch... naaanch... Per las afraus y las timberas dels sots las batalladas s'hi arrossegavan ab ganser\u00eda, com si no gosessin a enfilarse rostos amunt ni trucar com sempre a la porta de las casas ensopidas, ab aquella can\u00e7\u00f3 de cada festa: \u00a1Baixa, veh\u00ed... la missa a oh\u00ee... baixa veh\u00ed...! Era tan espessa la boyra, aquella matinada, era tan espessa y freda... que talment semblava que la gelor humida que surava arreu hagu\u00e9s gla\u00e7at la veu de las campanas. El jayo, tan sofert y tot com era, de tant en tant hav\u00eda de deixar anar la corda pera fregarse las mans, que se li quedavan balbas. \"\u00a1Bona entrada d'hivern!... --deya entre dents.-- \u00a1Bona entrada d'hivern ens do 'l Senyor!...\"-- Y, a fi de desentumirse 'ls peus, que tamb\u00e9 se li enravenavan a correcuyta, ab prou feynas y dolors donava unas quantas passas, ara cap a dins de l'esglesia, ara cap a f\u00f2ra 'l porxo, ara cap a sota 'l chor. Despr\u00e9s, un cop s'hav\u00eda revingut un xich, se tornava a posar a tocar ab tant dalit com pod\u00eda, deturantse a estonas y parant l'orella de tant en tant pera veure si sent\u00eda las batalladas. Mes, com qu'era tan xaruch y ja sordejava bona cosa, no arribava a distingir ben b\u00e9 'l s\u00f2 y no sab\u00eda del cert si tocava o no tocava. \"\u00a1V\u00e1lgam Deu de la Creu! Potser no 'm faig sentir...\" barbotejava 'l vell, tot concir\u00f3s. El fet era que, despr\u00e9s de tanta estona de senyalar a missa, encara no hav\u00eda comparegut cap bosquerol ni bosquerola. \"Potser no toco com cal y no 'm senten els vehins...\" tornava a mormolar el jayo. Fins que, pera surtir de dubtes, va encaminarse cap al defora a preguntarho a la Mariagna, que, tot y aixafadota com estava, no era tan dura d'orella com era ell. --\u00bfQue no se sent la campana, Mariagna? --Jo pla la sento, Joseph. --Donchs, allavors... \u00bfper qu\u00e8 no baixan? --\u00a1Oh, y que ja es hora de que fossin aqu\u00ed! Y els dos avis se miravan estranyats, sense saber de segur lo que 'ls passava. Mentrestant, el capell\u00e1, devant de l'arquimesa de la sagrist\u00eda, s'anava revestint pera 'l sacrifici. Com que la matinada era tan emboyrada y t\u00e8rbola, s'hav\u00eda hagut d'encendre un cap de bland\u00f3 de demunt d'un canalobre, a truco de que mossen Ll\u00e1tzer s'hi veg\u00e9s al posarse els ornaments. Era un d'aquells d\u00edas sense auba, que venen", "tristos y negres, com una nit qu'an\u00e9s a derrera d'una altra nit. Pel finestr\u00f3 aspitllerat que donava al absis no entrava ni una gota de llum, ni una gota de celistia. Tot era r\u00fafol y fosch. Per\u00f2, ab tot y la tristesa que traspuava arreu com suhor de ll\u00e1grimas, mossen Ll\u00e1tzer, aquell mat\u00ed, se trobava animat per la fe m\u00e9s viva, y fins li corr\u00eda pels llavis com un somr\u00eds triomfal. El recort de la victoria guanyada feya vuyt d\u00edas sobre 'l dimoni de la carn, li ompl\u00eda 'l cor de confian\u00e7a en son poder de sacerdot ungit per obra y gracia de l'Alt\u00edssim. Sent\u00eda que portava a dins l'esperit de Deu, ja que ten\u00eda prou virtut pera confondre als enemichs de l'\u00e1nima. May hav\u00eda conegut com alashoras que, revestit ab els sagrats ornaments, feya l'ofici de Divina Majestat, ab las tres coronas de Gloria sobre la testa, ab l'espasa de foch a l'una m\u00e1 y las cadenas a l'altra pera lligar a las potestats de l'infern. Mentres se passava l'alba pel cap, pensava ab aquell espant\u00f3s conjuri qu'hav\u00eda tingut prou for\u00e7a pera aterrar a la baga\u00e7a, pera aterrar als feligresos y... \u00bfper qu\u00e8 no confessarho?... pera aterrarlo a n'ell mateix, al deixar anar els mots terribles. Hav\u00eda sigut tan fort el seu esglay, qu'hav\u00eda quedat s\u00e9ns esma al cor pera sermonar als bosquerols y traure de la victoria assolida tot el doll d'ensenyan\u00e7as y d'exemples que sen podr\u00eda haver tret. Per\u00f2 lo que no hav\u00eda sabut fer el derrer diumenge, corpr\u00e8s de por misteriosa per las propias execracions, ho far\u00eda ara tot seguit, aix\u00eds que l'ofertori arrib\u00e9s. --\u00a1Ja ho veyeu, germans meus, --els dir\u00eda;-- ja ho veyeu, c\u00f2m el triomf sempre es de Deu, del Senyor de cels y terras, que al\u00e7ant un dit ne t\u00e9 prou pera tornar el m\u00f3n al no res! Si aneu pel cam\u00ed de Deu, anireu de bra\u00e7et ab els sants, que triomfan eternament. Si camineu per la ruta del pecat, els vostres peus mateixos vos dur\u00e1n a la desfeta y a la mort. El plaher de la carn dura un tancar y obrir d'ulls, y el goig de Deu dura fins despr\u00e9s dels sigles. Sota la carn hi dorm la malalt\u00eda, hi dorm la damnaci\u00f3: ab l'esperit de Deu hi bategan la salut y la vida eterna. \u00a1Ven\u00edu ab m\u00ed 'ls que volgueu viure sempre! Jo us ensenyar\u00e9 'l cam\u00ed de la llum que may s'apaga... Jo us far\u00e9 veure l'arbre de la vida, que no s'esfulla may... --\u00a1Missenyor!... --va exclamar en aquell moment una veu mitj apagada, com d'alg\u00fa que no gos\u00e9s a rompre l'exaltaci\u00f3 del sacerdot. Se va girar mossen Ll\u00e1tzer, y va veure al jayo que ven\u00eda ab una cara tota m\u00fastiga que feya ll\u00e1stima de mirar. --\u00bfQu\u00e8 teniu, Joseph? --va preguntar el capell\u00e1 ab veu piadosa, veyent al pobre avi tan marcit. --\u00a1Ay, missenyor! \u00a1No ho s\u00e9 pas! Jo, trist de m\u00ed, prou toco la campana... per\u00f2 la gent no vol venir. --\u00bfNo ha baixat encara ning\u00fa a missa?", "--Ning\u00fa, missenyor, ning\u00fa. Y, com pera refermar la dita del vellet, derrera d'ell va compar\u00e8ixer la Mariagna fent anar el cap ab ayres de condol. El rector se va quedar contemplant bona estona als dos vellets, tot sorpr\u00e8s, tot alarmat, m\u00e9s aviat pels posats de desolaci\u00f3 que feyan que per las paraulas tristas que mormolavan. May com alashoras, may, se li hav\u00edan aparentat tan abatuts y al mateix temps tan apesarats. Ells, que may se trasbalsavan per res del m\u00f3n, ara semblava que 's consumissin anguniosos. --\u00bfQue no veyeu que fa una matinada tan cr\u00faa?... Deur\u00e1n esperar el derrer moment... --va dir amor\u00f3s el rector pera donarlos esperan\u00e7as.-- Torn\u00e8u a senyalar a missa un ratet... \u00bfsentiu?... y despr\u00e8s tocar\u00e8u la rematada... Deu no ho vol pas, que pensem mal abans d'hora, ni que desesperem de lo que t\u00e9 de venir. Ple d'humilitat, el jayo se va tornar a posar a estirar la corda ab tot el dalit que va poder ...Nanch... nanch... nanch... Mentrestant la vella anava y ven\u00eda, desficiosa; entrava a l'esglesia, surt\u00eda al defora, mirava cap a l'Uy\u00e1, mirava cap a la Rovira, frisant pera veure l'arribada dels bosquerols. Per\u00f2 entre 'l temps, qu'estava tan tapat, y lo flaca de vista qu'era ella, per m\u00e9s que llucava amunt y avall dels caminals, no veya venir a cap criatura nada, a cap \u00e1nima viventa... fins qu'al capdevall, al capdevall, per sota las feixetas de c\u00e2l Pugna, li va semblar que s'atansava un escamot de gent. Era una clapa, a tro\u00e7os blanca, a tro\u00e7os negra, que 's bellugava, que 's mov\u00eda, qu'anava marxant, per entre 'ls arbres, sense que 's pogu\u00e9s veure ben b\u00e9 lo qu'era. Pera h\u00e8uren la certesa, l'avia va anar a contarho a n'en Joseph... y, ab la m\u00e1 fent ventalla sobre 'ls ulls, tots dosets miravan cap al cingle pera veure si 'n treyan l'aygua clara, de tot all\u00f2 tan estrany. --Es gent que ve... \u00bfFa, Joseph? --Pera m\u00ed es un ramat, Mariagna. --\u00bfUn ramat? \u00bfVoleu dir?... --A mi m'ho sembla... Y, mentres els jayos maldavan pera esvanir el dubte que 'ls anguniava, la clapa bellugosa, com xuclada per un grau del cingle, va desapar\u00e8ixer tot d'un plegat, sense deixar rastre ni senyal de si all\u00f2 eran bosquerols o eran ovellas. Allavoras els dos vellets varen acabar de perdre la paciencia. Tan resignats y quietons com eran de costum, aquell diumenge feyan cara d'amohinats y concirosos, lo mateix que si tinguessin por d'alguna cosa negra qu'hagu\u00e9s de succehir. Com \u00e1nimas en pena, anavan fent camins de la sagrist\u00eda a l'esglesia, de l'esglesia al cementiri, del cementiri als caminals... --Repapiejan, els pobres vells... repapiejan... --deya entre dents mossen Ll\u00e1tzer. Per\u00f2, al cap y a la fi, el posat intranquil dels jayos va acabar per ferli angunia, perqu\u00e9, acostumat com estava a v\u00e8urels sempre tan confiats, sense posarse per res cap pedra al fetge, no sen sab\u00eda avenir, de trobarlos ara tan plens de neguit. Mes la pitjor pena y el pitjor dolor varen ser quan el sacerdot", "va con\u00e8ixer qu'ell tamb\u00e9 s'encomenava 'l desfici dels sirvents. --\u00bfY si no baixessin?... --comen\u00e7ava a pensar mitj esferehit.-- \u00bfSi abandonessin l'esglesia pera sempre m\u00e9s?... \u00bfSi no volguessin m\u00e9s missa ni sagraments?... Va passar un quart, va passar mitja hora, ne va pasar una... y res. El capell\u00e1, revestit de cap a peus y plantat de tant temps devant de l'arquimesa, a la fi va agafar el c\u00e1lzer y, ab ayres resoluts, va surtir cap a l'altar. Al posar els peus al presbiteri, no 's va poder estar de llen\u00e7ar una mirada a la nau pera veure si hav\u00eda comparegut cap feligr\u00e8s escadusser; per\u00f2, com que las ombras s'apilavan feixugas per tot el temple, no va distingir enterament res. Solament pel silenci de tomba que regnava 's coneix\u00eda que dins d'aquella foscuria no hi alenava ning\u00fa. El d\u00eda, en compte d'al\u00e7arse, s'anava tapant, tapant. Ni la mica de claror gla\u00e7ada que s'escorr\u00eda pels finestrals, ni las llumenetas tremolosas dels ciris que parpallejavan a l'altar, eran prou pera esbargir las tenebras que s'escampavan arreu. No m\u00e9s els llums de la creden\u00e7a feyan com una boyrina lluminosa a l'una banda y altra del Sagrari; y, en quan a las d\u00faas palmatorias de sota Sant Pau, ab prou feynas feyan lluhir una mica l'espasa de l'ap\u00f2stol rebassut. Lo dem\u00e9s tot eran tenebras y espessor de llims... Ab el cor vessant de dol, mossen Ll\u00e1tzer palpava per sota l'ara, mentres deixava 'l c\u00e1lzer y treya la bossa y regirava 'l missal. La tristesa inconsolable d'aquell d\u00eda de foscuria se li ficava a glops dintre de l'\u00e1nima, com si volgu\u00e9s ofegarla en sa negror. \"\u00a1Sol! --barbotejava, plor\u00f3s.-- \u00a1M'han deixat sol!\" Y tan contorbat estava per la tribulaci\u00f3, que ni esma ten\u00eda pera anar seguint las cerimonias ni pera recordarse de las paraulas de la missa. Ell prou feya esfor\u00e7os pera asserenarse y aixecar l'esperit a Deu... Per\u00f2 cada pas del sacrifici era pera 'l pobre capell\u00e1 una punyida nova y un clau nou. El primer cop que 's va girar de cara a la porta de l'esglesia pera dir El Senyor s\u00eda ab vosaltres, va semblar que 'l cor se li feya tro\u00e7os al veure que la salutaci\u00f3 d'amor ressonava en la soletat... \u00a1El Senyor s\u00eda ab vosaltres... y els banchs eran vuyts, tots vuyts!... \"Per\u00f2 \u00bfahont sou, oh condemnats feligresos? --preguntava entre dents el sacerdot.-- \u00bfAhont sou, que fugiu de la benedicci\u00f3 del cel?\" Y, com si fos una resposta misteriosa, tot d'un plegat va sentir una veu llunyana que li revelava 'l siti de damnaci\u00f3 ahont els bosquerols s'aplegavan en aquell instant. ...En compte d'encaminarse, com sempre, a la parroquia, s'hav\u00edan enfilat cap al cim de Puiggraci\u00f3s. Las donas prou vol\u00edan devallar, com de costum, al sot de l'esglesia pera anar a missa, segons manava la veu de la campana... per\u00f2 els homes els hav\u00edan privat de posarhi els peus. \"No hi baixessiu pas: \u00bfsentiu? --els deyan mirantlas de fit a fit.-- Si voleu missa, an\u00e8u a Sant Segimon, an\u00e8u a l'Ametlla, o a", "Bert\u00ed, o al Figuer\u00f3... Per\u00f2, a la parroquia, de cap manera...\" Y allavoras, vulguis no vulguis, las caputxas blancas hav\u00edan pres, per entre la boyra, el cam\u00ed de las esglesias vehinas, mentres per la seva banda, els homes, envolicats ab las mantas, trescavan rostos amunt fins a dalt de Puiggraci\u00f3s. \u00a1Ab qu\u00edna claretat m\u00e9s espantosa ho anava veyent tot el capell\u00e1! A la mateixa hora que comen\u00e7ava a baix la missa blanca, voltada de soletat, comen\u00e7ava a dalt la missa negra, acompanyada de generaci\u00f3... Com si tingu\u00e9s el do de veure las cosas llunyas y amagadas, al sacerdot, desde l'ara de l'altar, se li ofer\u00eda devant dels seus ulls mateixos l'espectacle estrany que 's representava dins l'ermita. Veya las cambras fumadas de l'hostalet totas plenas de gent y resplandors... y li semblava qu'eran la nau y el presbiteri d'aquell temple del pecat, ahont s'hi celebrava la festa del dimoni. La llar, tota encesa, ab bon espetech de foch de garbons, se li apareix\u00eda com l'altar major de l'infern, guarnit de tions y de flamas qu'il\u00b7luminavan sinistrament las parets negras de l'hostal y las caras torradas dels bosquerols. Devant de l'altar de foch, a tall de Sant Patr\u00f3 venerat, se li aparentava 'l mal esperit, encarnat en la baga\u00e7a. All\u00ed, mitj deixada anar sobre l'escon, se destacava la Rodassocas com en un trono triomfal, lluhint las trenas de color enc\u00e8s y el coll y els bra\u00e7os y el pit de carn blanca\u00e7a. Tot al voltant, hi rondavan anguniosos, com devots que no gosessin arribar a l'altar, l'hereu de c\u00e2l Janet, el xicot de l'Ensulcida, el Bepus de l'Uy\u00e1, tota aquella m\u00fastiga jovenalla, corsecada de luxuria y de tristor... Com esferehit per aquella aparici\u00f3 sacr\u00edlega, el capell\u00e1 tancava 'ls ulls pera no v\u00e8urela; per\u00f2 'l fantasma de l'ermita era perfidi\u00f3s, y el va anar perseguint mentres va durar la missa. Quan va ser a la consagraci\u00f3, tamb\u00e9 va semblar que se li apareix\u00edan els oficiants de la missa negra que se celebrava a Puiggraci\u00f3s. Eran l'ermit\u00e1 y l'ermitana, els dos vells mitj salmayres, mitj bruixots, qu'anavan y ven\u00edan per las taulas de l'hostal, boy servint vianda y beure als feligresos o portant recados a la baga\u00e7a de part dels terrassans, llenyatayres o pastors. Ven\u00edan a ser com capellans de l'infern que fessin arribar fins al dimoni las lletan\u00edas del pecat mortal. Moss\u00e9n Ll\u00e1tzer s'anava afinant, afinant de congoixa, com si s'hagu\u00e9s de morir. Al ser a llegir las derreras oracions, ab prou feynas pod\u00eda arribar a dir un mot ni a aguantarse devant l'ara. Despr\u00e9s se va girar, com de costum, pera donar comiat als feligresos; per\u00f2 a l'anar a dir las sagradas paraulas: An\u00e8usen: la missa s'ha acabat, se va repensar de sobte, no deixant surtir aquells mots que semblava que fessin coro ab la befa imp\u00eda dels bosquerols. Allavors va resar ab veu tremolosa el derrer evangeli, y despr\u00e9s va agafar el c\u00e1lzer pera tornar a la sagrist\u00eda. Per\u00f2 estava tan adolorit, tan trasbalsat, hav\u00eda hagut de fer tants esfor\u00e7os", "pera acabar el sacrifici, qu'al baixar els dos grahons de l'altar va sentir que las camas se li segavan, que 'l pensament li fug\u00eda, y, despr\u00e9s de trontollar un instant, va rodolar per terra com ferit de mort. El c\u00e1lzer va anar per'qu\u00ed, els corporals per'll\u00e1, la patena un bon tro\u00e7 lluny... Els jayos hi varen c\u00f3rrer pera assistirlo: \"\u00a1Missenyor! \u00a1Missenyor!\" Per\u00f2, com que l'esglesia era tan fosca, no veyan ben b\u00e9 ahont hav\u00edan de posar els peus pera no trepitjar al sacerdot. Adem\u00e9s... per'll\u00ed terra hi hav\u00eda escampat el sagrat servey de missa, y els esborronava de pensar qu'ab las sevas mans profanas pod\u00edan tocar la copa del c\u00e1lzer, o els dintres dels corporals, o b\u00e9 'l fons de la patena... Per\u00f2, a la fi, vencent el sagrat terror, van acostarse, van estirar el bra\u00e7 per dins de l'ombra, van palpar la casulla... --\u00a1Missenyor! \u00a1Missenyor! --exclamavan. --\u00a1Missenyor! --repet\u00edan.-- \u00a1Missenyor! Per\u00f2 'l capell\u00e1 no tornava en s\u00ed. ## XV D\u00edas negres Pels seus passos comptats hav\u00eda vingut l'hivern, ab tot el seu seguici de d\u00edas curts, de sol esgroguehit, de cels endolats y plujas can\u00e7oneras. De trist, l'hivern, ho es a tot arreu, per\u00f2 enlloch del m\u00f3n s'hi troba tant com all\u00ed als sots, ja de s\u00ed fer\u00e9stechs y ombr\u00edvols. El d\u00eda que, a tall de negra filagarsa, s'estiragassava algun n\u00favol sobre 'l tro\u00e7 de cel est\u00e8s entre 'l c\u00e8rcol de molas y cimals, ja pod\u00edan dir els bosquerols: Deu mos ajut, perqu\u00e8 la fosca s'eternisava pels sots, com si s'hi trob\u00e9s b\u00e9, per'll\u00ed aclofada... En aquellas horas de tenebra, llargas com d\u00edas sense pa, la gent anava a las palpentas per las casas, perqu\u00e8, encara qu'encenguessin llum, ni 'ls gresols ni las llantias feyan prou claror pera que las donas s'hi vegessin a feynejar per las cambras, a pujar a las golfas o a devallar als cellerets. Hi hav\u00eda d\u00edas que talment semblava que 'ls sots, tot y sent tan fondos, s'haguessin acabat d'ensorrar fins al mateix cor de la terra y qu'allavors els bosquerols visquessin entre l'espessor dels llims. Per\u00f2 lo pitjor era encara quan, despr\u00e9s de las foscas anguniosas, ven\u00edan els d\u00edas d'aygua, que no s'acaban may m\u00e9s. De vegadas era una pluja seguida, perfidiosa, per\u00f2 quieta, d'aquellas que, sense fer soroll, estovan marges y parets y amaran la terra fins a las entranyas. Altres cops era un x\u00e1fech desenfrenat que feya anar els fays embutits d'aygua y ompl\u00eda 'ls torrents de gom a gom. Semblava que l'ayguat, tot se n'ho hav\u00eda d'endur; y, com si no 'n tingu\u00e9s encara prou de negar hortets y feixas, esllavi\u00e7ava 'ls marges, els pendi\u00e7os, y dels camins en feya xaragalls. \u00a1En voleu, allavors, de gemechs y crits d'angunia! \u00a1En voleu de ll\u00e1grimas y planys pels casalots! Ab els camins tous, ab els camps enllacats, ab las terras ensulcidas, els bosquerols se trobavan sitiats dintre de casa y amena\u00e7ats per la fam. Vol\u00edan menjar... y no pod\u00edan surtir al defora ni arribar a l'hort a cullir vianda. Mancava 'l pa a", "la panera... y no pod\u00edan baixar al mol\u00ed. --\u00a1Es per la mala fembra, --deyan las donas-- es per la mala fembra de Puiggraci\u00f3s, que Deu mos castiga aix\u00eds! --\u00a1S\u00f3n las malediccions de la parroquia, --mormolavan els homes-- lo que desencadena aquets flagells! Y com que 'ls x\u00e1fechs may paravan, y plou que plou, y plou que plou... encara ven\u00edan m\u00e9s tribulacions y m\u00e9s tragedias, perqu\u00e8 ara l'aygua descal\u00e7ava els ratats fonaments de las casas, ara pudr\u00eda 'ls caps de viga, ara feya plorar las goteras per'qu\u00ed, per'll\u00e1. L'un d\u00eda tot era \"\u00a1Ven\u00edu, ven\u00edu!\" perqu\u00e8 s'ensorrava la teulada del corral... L'altre tot era \"\u00a1Corr\u00e8u, cuyt\u00e8u!\" perqu\u00e8 l'aygua 's ficava pel barri y se n'entrava al celleret... Ab la mort a dins de l'\u00e1nima, la gent corr\u00eda a apuntalar els sostres que feyan moviment o a tapar forats y escletxas ab manats de palla, ab pellingots... --\u00a1La nostra hora es arribada! --clamavan las donas, esporuguidas. Y els homes respon\u00edan ab veu ronca: --\u00a1Mal llamp de Deu com no morim tots a l'acte, qu'aix\u00eds acabar\u00edam de patir! Per\u00f2 ja pod\u00edan resar, ja pod\u00edan malehir... l'aygua no s'aturava ni ab renechs ni ab parenostres. Dali que dali, dali que dali, anava cayent del cel sense parar, las unas vegadas a bots y a barrals, com si hagu\u00e9s de finar el m\u00f3n... altres cops tot a pleret, a pleret, com si, afadigada y tot de caure, no port\u00e9s mica de pressa, ni se n'hagu\u00e9s de deixar fins al d\u00eda del judici. Aix\u00eds s'allargavan, aquell hivern, las horas emplujadas; aix\u00eds ven\u00edan els d\u00edas negres derrera dels d\u00edas negres... fins qu'un mat\u00ed, per demunt de las feixas de l'Uy\u00e1, el sol va treure 'l cap de mica en mica... Per\u00f2 \u00a1qu\u00edn sol va ser aquell m\u00e9s m\u00fastich y pansit! Semblava mentida que la llum del m\u00f3n pogu\u00e9s fer aquella cara de malalt y llen\u00e7ar aquellas ulladas d'agonia! Tot seguit els sots se varen tenyir d'una claror entre cendrosa y groga, que feya pensar ab la mort... Els dos avis de la rector\u00eda tamb\u00e9 varen passar els set c\u00e1lzers d'amargura, en tota aquella tongada de ll\u00e1stimas y condols. Sols y verns en la tribulaci\u00f3, sense consol ni ajuda de criatura viventa, hi va haver cops que de bona gana haur\u00edan donat l'\u00e1nima per mor de Deu. Tan xaruchs, xaruchs, com eran, s'hav\u00edan hagut tots dosets de defensar contra l'aygua traydorota, qu'a lo millor se ficava pels junts de las teulas y pels resquicis de las oberturas. Pera no deixarse sorpendre per l'enemich, anavan com furons de l'una banda a l'altra, vigilant portas, finestras y forats, y's rellevavan de nit y d\u00eda per por de caure rendits de cansament. Mentres la jaya vetllava, el jayo trencava 'l s\u00f2n; y, quan se trobavan els dos vellets a l'hora de rellevarse, \"\u00a1Valgans Deu de la creu!\", deya, tot gemegant, l'avi; y allavors l'avia respon\u00eda: \"\u00a1Que per sempre 'ns valgui, amen!\" Aquellas pregarias eran com mots de salutaci\u00f3 ab que 'ls dos vells se donavan coratge entremitj de la congoixa y la", "solitut. Per\u00f2, de totas las penas que passavan, la que 'ls aturd\u00eda m\u00e9s eran las goteras, que, com m\u00e9s anava, m\u00e9s regalavan de per tot arreu. \u00a1All\u00f2 s\u00ed qu'era un desfici y un neguit! No hi ha pas res al m\u00f3n que fassi tanta angunia com sentir las goteras fent toch, tach, entre la fosca... Hi hav\u00eda nits que, rendida de fadiga, la jaya 's deixava anar demunt del ja\u00e7, y encara no hav\u00eda tingut temps d'aclucar l'ull que ja li comen\u00e7avan a caure gotas a sobre 'l cap. \"\u00a1Deu meu, Senyor, assist\u00edume!\", clamava la pobra vella, tot aixecantse. Y, mentres s'encaminava al passadi\u00e7 ab el llumet a la m\u00e1, s'aturava tot d'una al peu de la porta, perqu\u00e8 li semblava sentir que tamb\u00e9 queyan gotas dins del recambr\u00f3. Y, com qu'al recambr\u00f3 hi hav\u00eda desada la pobresa de la roba, corr\u00eda a tr\u00e8urela del caixabanch, per por de que 's mull\u00e9s, de que 's flor\u00eds. Allavors penjava 'l llum d'una estaca y 's posava a arramassar las pe\u00e7as... Per\u00f2, aix\u00eds que ten\u00eda la robeta als bra\u00e7os pera traginarla a un altre lloch, s'adonava tot d'un plegat de que tamb\u00e9 plov\u00eda a la porxada... y, com qu'all\u00ed hi ten\u00edan la mica de mestall per l'any, la dona ja no sab\u00eda per qu\u00edn cap girarse ni lo que cal\u00eda salvar primer. \u00a1All\u00f2 era un matament... una congoixa, semblant a l'agon\u00eda de la mort! Despr\u00e9s, quan el temps se va al\u00e7ar un xich, semblava que, tant el jayo com la jaya, tamb\u00e9 s'haur\u00edan hagut de revifar una mica... per\u00f2 no. Per una banda, aquell sol esgroguehit els ompl\u00eda de tristesa l'\u00e1nima... y, despr\u00e9s, may els mancavan trifulgas novas y flagells nous. Quan no eran las calamitats del temps, eran altras penas y caborias. \u00a1Pobres avis! Com m\u00e9s vells se feyan, m\u00e9s cambiavan de tarann\u00e1. Aix\u00eds com abans no 's trasbalsavan per res del m\u00f3n, ara 's tornavan corcons y neguitosos, com si un rosech els consum\u00eds. Per la manera com se morfon\u00edan y frisavan, planyentse y somicant d'un cap de d\u00eda a l'altre, semblavan \u00e1nimas penadas per manca d'oracions... No feyan m\u00e9s que doldres de que las ayguas ho hav\u00edan malm\u00e8s tot y de que ells ja no ten\u00edan esma pera apariarho. Per aix\u00f2 anavan y ven\u00edan a totas horas com esperits follets, mormolantse l'un a l'altre, a cau d'orella, misteriosas paraulas de temor. El jayo exclamava, tot baixet: --\u00bfQu\u00e8 dir\u00e1 quan vegi tot aix\u00f2? Y la vella respon\u00eda, concirosa: --\u00a1Pobres de nosaltres! \u00bfQu\u00e8 dir\u00e1? Y escoparrendits, confosos, tots dos miravan al defora, y veyan que las ayguas se n'hav\u00edan endut torrent avall el tro\u00e7 de jard\u00ed de l'hort y que las voras dels caminals tornavan a omplirse d'un herbey orat, y que las creus del cementiri jeyan entre las malvas, decantadas pel x\u00e1fech y pel vent. Per\u00f2 l'esglay gros va ser quan, al tornar a entrar a l'esglesia, varen veure la miseria que regnava per all\u00ed dins. L'aygua hav\u00eda entrat per sota la porta, deixant las llosas encatifadas de llot; la", "floridura s'hav\u00eda tornat a apoderar dels vestits de sants y santas, y las aranyas teix\u00edan altra volta per las coronisas dels altars. \u00a1Qu\u00edn rau-rau va ser pera 'ls jayos contemplar aquella inmundicia! Se sent\u00edan com culpables y avergonyits de ser tan vells y de no veures ab prou cor pera aconduhir aquell devastall. Per aix\u00f2 may callavan exclamant: --\u00bfQu\u00e8 dir\u00e1 missenyor al veure aquesta poca condicia? \u00bfQu\u00e8 dir\u00e1 al contemplar aix\u00f2? Y quan va baixar de la cambra el capell\u00e1, trasposat, groch, envellit, com si li haguessin tirat els anys assobre a carretadas, els jayos semblava que s'amaguessin, com volentse fondre terra endins. Va ser devant del tr\u00e1gich espectacle dels cels esmortuhits y dels d\u00edas r\u00fafols que li va tocar a mossen Ll\u00e1tzer tornar a obrir els ulls a la vida, despr\u00e9s de las setmanas de febre y de desvari qu'hav\u00eda passat retut al llit. \u00a1Que desolat, que trist, que deixat de la m\u00e1 de Deu, ho tornava a trobar tot! Sinistrament il\u00b7luminat per aquell sol esgroguehit y cendr\u00f3s, may se li hav\u00eda aparegut tan funerari com allavoras el c\u00e8rcol de montanyas negras ahont viv\u00eda aparedat. En comptes de tornar a n\u00e9ixer a la llum del m\u00f3n, li semblava que, lo que feya, no m\u00e9s era cambiar de sepultura. Aix\u00eds com fins allavoras hav\u00eda estat enterrat al fons d'un llit, d'aqu\u00ed endevant tornar\u00eda a tenir per tomba, la negror dels sots. Sa tornada a l'existencia estranya d'home enterrat de viu en viu se li apareix\u00eda com la pena m\u00e9s esgarrifosa y al mateix temps com la senyal tremenda de que encara no hav\u00eda complert el c\u00e1stich dictat per la divinal sentencia. Ell, que ja s'hav\u00eda imaginat la benhauransa de no haver de veure m\u00e9s aquellas esquerpas fondaladas ni aquells tous d'ombra espessa del fons de las boscurias... ell, que ja somiava no tornar a sentir parlar d'aquells homes dormilegas que covan la maldat sota la s\u00f2n y que, enllepolits pel dimoni de la carn, abandonan la missa y els sagraments... ell, que ja entreveya l'estrella lluminosa qu'anunciava la fi del seu calvari... ell, que ja se sent\u00eda quasi esbandit del pecat d'un d\u00eda y pensava anar a gaudir las misericordias celestials... \u00a1se trobava altra vegada presoner de l'ombra y encadenat al peu dels cingles y els turons! Pera endolcir un xich el c\u00e1stich de tornar a la vida a que 's veya condemnat, no trobava m\u00e9s consol que ferse venir a la memoria tot lo qu'hav\u00eda vist com entre somnis en aquellas horas de febre en que ja li semblava ser de l'altre m\u00f3n. Ab els ulls cluchs y la testa alta, com aquell qu'assaboreix una visi\u00f3 agradosa ab el pensament... \u00a1ab qu\u00edna delicia no tornava a contemplar els f\u00fanebres fantasmas que li hav\u00edan ballat devant del llit per entre las boyras del desvari! ...Primer veya una gran foscuria, una negror fonda, fonda, com la que deuhen veure 'ls difunts dins dels enterraments en que reposan. Per\u00f2 vetaqu\u00ed que tot de sobte van comen\u00e7ar a bellugarse sobre aquell m\u00f3n del", "no res unas llumenetas com espurnas qu'acabavan de fer m\u00e9s espessa la fosquetat. Eran uns llumets tremolosos qu'anavan y ven\u00edan, pujavan y baixavan, s'amagavan y tornavan a surtir, fent sempre ballarugas devant dels ulls... \"\u00a1Calla! Aix\u00f2 es que soch mort... --deya allavoras:-- mort y enterrat... y aquestas llumenetas deuhen ser els fochs follets que saltironan pel cementiri.\" Per\u00f2 desseguida replicava: \"No, aix\u00f2 no pot pas ser; perqu\u00e8, si fos colgat al fossar, no sentir\u00eda, com ara sento, que va plovent sobre meu...\" Y de que reb\u00eda la pluja no pod\u00eda pas dubtarne... Una per una, haguera pogut comptar las gotas que 'm queyan demunt del cap. Mes \u00bfqu\u00e8 deur\u00eda passar allavoras que 'ls llumets anavan venint, venint, com si volguessin tocarme? Tant y tant se varen atansar que vaig veure que no eran pas fochs follets. Eran gresols, els gresols que duyan a la m\u00e1 'ls jayos pera venirme a assistir. De primer no vaig entendre ben b\u00e9 lo que feyan forfollant pel llit y regirant el tapall; per\u00f2 despr\u00e9s ja comen\u00e7ava a capir que lo que vol\u00edan era agafar entre tots dos las voras del llen\u00e7ol pera mudarme de seti... Lo que no arribava a endevinar era si 'm treyan d'all\u00ed pera lliurarme dels degotalls que 'm queyan a demunt, o b\u00e9... si tant mateix m'hav\u00eda arribat la derrera hora y m'hav\u00edan d'enterrar, y els avis ja 'm duyan cap al sot, sostingut per las puntas del suhari. All\u00f2, s\u00ed, que may ho vaig entendre, may... Y aix\u00eds, assegut a l'entrada de la rector\u00eda, anava fent memoria, mossen Ll\u00e1tzer, de las sevas caborias de malalt, com si volgu\u00e9s surgir ab el pensament retalls de somni y llencas de desvari... quan, tot de sobte, va semblar que 's desvetll\u00e9s de las visions de la tomba pera pensar en las cosas d'aquet m\u00f3n. Ab una veu entelada y tremolosa que trasparentava la debilesa de l'esperit, va cridar als jayos: --\u00a1Joseph, Mariagna, ven\u00edu! D\u00e8ume un xich d'ayre. Ajud\u00e8ume a al\u00e7ar... que surtir\u00e8m al defora... Vull veure l'esglesia, vull veure 'l jardinet... Al sentir aquets mots, va semblar que als avis se 'ls gla\u00e7ava l'\u00e1nima. El vell va mirar a la vella, com exclamant silenciosament: \"\u00a1Ja es arribat el moment que tant tem\u00edam!\" Y la vella mov\u00eda 'l cap, com volguent dir: \"\u00a1Ay, pobres de nosaltres! \u00bfQu\u00e8 dir\u00e1 quan vegi aquella desolaci\u00f3?\" Y mentres, l'un a un costat y l'altra a l'altre, anavan caminant y sostenint al capell\u00e1, pensavan anguniosos. \"Ara, ara... se n'adonar\u00e1 y far\u00e1 una exclamaci\u00f3 de pena.\" Perqu\u00e8 no eran pas renys, lo que tem\u00edan els jayos, de mossen Ll\u00e1tzer, sin\u00f3 aquellas paraulas de dol\u00e7a planyen\u00e7a que gastava tot sovint y qu'encara sembla que fassin m\u00e9s mal al cor. Quan mossen Ll\u00e1tzer va ser al defora y va al\u00e7ar el cap envers el c\u00e8rcol de turons y cingles que 'l ten\u00edan enrotllat per tot arreu, va sentir al cor un gust de fel y vinagre, com no l'hav\u00eda sentit may, ni en las horas de major dolor. Ab aquell sol", "esgroguehit qu'il\u00b7luminava la terra ab claror tremolenca y llagrimosa com la d'un flam de funeral, els sots semblavan el reyalme de l'eterna quietut al derrer d\u00eda del m\u00f3n. Arreu surava un silenci de sepulcre que deixava el cor gla\u00e7at. El gebre entum\u00eda la frisor de las arbredas, la gelada aturava 'l pas dels reguerols. No s'oh\u00eda ni un respir ni una alenada, ni un crit de bestia, ni un xiu-xiu d'oreig... Tot callava com si la vida s'hagu\u00e9s parat, com si las cosas del cel y de la terra estessin a punt d'esvanirse per sempre m\u00e9s. Fins las pobras casas mitj enrunadas que s'escampavan pel sot, feyan un posat com si patissin, com si estessin malaltas, o potser a punt de morir. A l'Uy\u00e1, els vents hav\u00edan tor\u00e7at la xemeneya de la cuyna baixa y decantat la torratjeta de sobre 'l trull, y l'edifici semblava qu'an\u00e9s de tort. A c\u00e2l Pere Mestre, l'empenta de l'aygua hav\u00eda esbotzat la llenca de mur que corr\u00eda de la porta al finestr\u00f3 del corral; y, ab aquella gran boca oberta, la casa ten\u00eda l'ayre de fer el derrer badall de l'agon\u00eda. A c\u00e2n Pugna, qu'hav\u00edan hagut d'apuntalar per part de f\u00f2ra arrambant a las parets cayrats y vigas, apareix\u00eda com un casalot coix, que de tan ranco an\u00e9s ab cro\u00e7as. Las tapias corcadas de Roman\u00ed, que de tan decantadas ja feya anys que semblava que pesessin figas, ara s'hav\u00edan desplomat un bon xich m\u00e9s y estavan leri-reri si van o no van de trompis rostos avall... Mossen Ll\u00e1tzer se va posar las mans devant dels ulls pera no veure semblant desolaci\u00f3. --\u00a1Aix\u00f2 es la mort! --deya entre s\u00ed.-- \u00a1Aix\u00f2 es la mort, que 'm va voltant per tots cantons! \u00a1Aix\u00f2 es la mort, que 'm fa bavarotas, que s'acosta com si 'm volgu\u00e9s tocar, per\u00f2 sense arribarme may \u00e1 posar la m\u00e1 al demunt! Se moren els camps, se moren las casas... tot se mor menos jo, que, trist, me migro anyorant la pau eterna... Las casas arribar\u00e1n a caure a engrunas... Mancada de xopluch, vindr\u00e1 un d\u00eda en que la gent dels sots haur\u00e1 de cercar refugi dins las baumas, esperant la derrera hora... Despr\u00e9s tot se convertir\u00e1 en un fossar inmens, en un cementiri sense fitas... y jo... jo encara restar\u00e9 vivent, com si Deu me design\u00e9s pera vetllar la s\u00f2n dels morts... Per\u00f2 's va deturar de sobte 'l capell\u00e1 mentres feya tan negres pensaments, perqu\u00e8, baixant els ulls a terra, va quedar sorpr\u00e8s y corgla\u00e7at a la vista del jard\u00ed. A l'adonarse del devastall d'aquell boc\u00ed de terra, un temps florit y ara arrasat... va semblar qu'anava a obrir la boca pera llen\u00e7ar un gran sospir qu'exhal\u00e9s el seu condol. Els jayos ja abaixavan el cap com si per endevant s'avergonyissin de la paraula plany\u00edvola qu'anavan a sentir; mes el capell\u00e1, pera no fer pena als seus sirvents, va ofegar el plany a dins del cor y va passar de llarch, llen\u00e7ant no m\u00e9s una mirada trista cap a n'aquells", "indrets mortuoris qu'ell hav\u00eda resucitat ab son amor. Va donar despr\u00e9s unas quantas passas m\u00e9s amunt, sempre anant cap a la esglesia; y a l'arribar als xiprers del cementiri va veure, ab dolor de l'\u00e1nima, que per las voras dels caminals tornava a cr\u00e9ixer l'herbey ab m\u00e9s saba, ab m\u00e9s orgull que may. \"Ara s\u00ed, que no 's podr\u00e1 estar de queixarse...\", varen pensar els avis ab temor; mes el capell\u00e1, silenci\u00f3s sempre, va passar tancant els ulls com pera no veure la miseria que 'l voltava. Al cap y a la fi varen arribar al peu de l'esglesia. Varen emp\u00e8nyer la porta, y tot d'un plegat se 'ls va presentar a devant tota la desolaci\u00f3 que regnava al lloch sagrat... crostas de floridura pels vestits de sants y santas, cortinatges de terenyinas per coronisas y ninxos dels altars, una catifa de fanch estesa a terra, bro\u00e7a y runa per tot arreu... Allavoras la pena del rector va esclatar tota plegada, mentres ven\u00eda als avis una suhor freda, una angunia, un tremolor... --\u00a1Prou, Senyor Deu meu! --clamava mossen Ll\u00e1tzer.-- \u00a1Prou! \u00a1No 'm castigu\u00e8u m\u00e8s, que ja reconech vostre poder infinit! Y despr\u00e9s, girantse a ne 'ls jayos y senyalantlos ab la m\u00e1 la calamitat qu'ompl\u00eda 'l temple, va preguntarlos ab gran tristesa: --Per\u00f2 \u00bfqu'es aix\u00f2? \u00a1Digu\u00e8ume! \u00bfQu'es tot aix\u00f2? Mes els avis, en compte de respondre, van comen\u00e7ar a somicar, mentres las ll\u00e1grimas els corr\u00edan cara avall. --\u00bfQue plor\u00e8u? --va preguntar el capell\u00e1 al jayo. --S\u00ed, que ploro, --va fer el vell. --Per\u00f2 \u00bfper qu\u00e8? Digu\u00e8u per qu\u00e8... --Perqu\u00e8 ja no tinch for\u00e7a, missenyor. --\u00bfY v\u00f3s, Mariagna, Mariagna...! --Perqu\u00e8 no som bons per' res. --\u00a1Oh! \u00a1Pobres avis! \u00a1No digu\u00e8u pas m\u00e9s aix\u00f2! --exclamava, enternit, el capell\u00e1.-- \u00a1No digu\u00e8u pas m\u00e9s aix\u00f3, que 'm feu l'\u00e1nima a bocins. Y aterrat, retut, ab el cap amagat entre las mans, el sacerdot rumiava, ab esgarrifan\u00e7as entre pell y \u00f2s, que la soletat mortuoria que somiava suara encara no era tan ferotge com la que veya venir en aquell moment. Els jayos tamb\u00e9 estavan a punt d'abandonarlo, se 'ls acabavan las for\u00e7as, se morir\u00edan qualsevol instant... y ell, sol y vern, desamparat, haur\u00eda d'anar sense esma, com una ombra vagarosa, pels sots dels morts... ## XVI Udols de la nit De cap manera pod\u00eda mossen Ll\u00e1tzer ablanir dins del seu cor el dolor viu que li feya l'allunyament dels feligresos sorruts. \u00a1Haver abandonat l'esglesia, els grans perversos! \u00a1Haver deixat la parroquia y son pastor! \u00a1Haver aborrit la Missa y els Sagraments! Ni en las estonas de conversa ab els dos jayos, ni en las llargas horas de reso quotidi\u00e1, ni al mateix peu de l'ara santa, pod\u00eda esbargirse del pensament aquell sinistre recort dels bosquerols, que 'l torturava a tot hora. --\u00a1Qu\u00edna befa m\u00e9s sacr\u00edlega! --deya entre s\u00ed.-- \u00a1Qu\u00edn escarnot m\u00e9s crudel! Y, ab aquesta deria dins del cap, passava las horas rum\u00eda que rum\u00eda, dan\u00e7antli sempre per devant dels ulls la sombra de la baga\u00e7a, o la dels ermitans de Puiggraci\u00f3s, o de", "la jovenalla luxuriosa y trista que convert\u00eda l'ermita en un bordell, o la dels vells xaruchs de las clotadas, bonyeguts d'\u00e1nima y nafrats de cos. Fins devegadas sent\u00eda com una mena de vergonya de veure que 'l seu esperit, qu'un temps ten\u00eda alas pera volar fins als cims lluminosos de la divina contemplaci\u00f3, ara 's trobava engorronit com una bestioleta de la terra que no pot al\u00e7ar el cap d'entre la pols. \u00a1Qu\u00edna angunia li feya, a certs moments, sentirse l'\u00e1nima encadenada a la mesquinesa de semblants cavil\u00b7lacions! --Despr\u00e9s de no haver sabut redimir als esquerps montanyenchs, --deya 'l rector ab amargura-- no m\u00e9s me manca que restar presoner de la miseria d'esperit que 's respira en aquets sots! \u00a1Oh, Senyor! \u00a1Jo sento rencunias y voldr\u00eda sentir pietat! En comptes d'ira per aix\u00f2 que 'm volta, jo voldr\u00eda sentir amor! Per\u00f2, per m\u00e9s esfor\u00e7os d'\u00e1nima que feya, no pod\u00eda endolcir el fel que li vessava del pit. Ell haur\u00eda volgut ser com aquell pare amor\u00f3s que, com m\u00e9s desenganys t\u00e9 del seu fill, m\u00e9s pel fill se desentranya. Per\u00f2 a n'ell li semblava que no ten\u00eda prou cor pera tanta caritat... Els agravis y las befas que per sota m\u00e1, y com vingudas de qu\u00ed sap ahont, reb\u00eda tot sovint dels feligresos, en comptes d'apellarli las feridas vellas, encara las hi enverinavan m\u00e9s. Y aquella gent de las boscurias tristas no hi plany\u00edan pas res pera renovarli las llagas y pera ferlo pertenir. En bona fe que quasi b\u00e9 ja no sab\u00edan qu\u00edna malesa empescarse, en el silenci de la nit, a truco de mofar al rector y als vells sirvents. Uns cops, ja entrada la fosca, enviavan un bordega\u00e7 que s'enfil\u00e9s al cloquer y amagu\u00e9s el batall de la campana, y aix\u00eds el jayo no pogu\u00e9s tocar a missa l'endem\u00e1. Una nit cavavan un sot al mitj d'un caminal, y despr\u00e9s el cobr\u00edan d'herba y bro\u00e7a pera veure si 'ls de la rector\u00eda 's descuydavan y s'estimbavan a dins. Una altra nit anavan a enjegar l'aygua del bassal de las vimeteras, y la giravan tot d'un plegat cap a la rector\u00eda pera que l'hortet se 'ls negu\u00e9s y no poguessin cullir vianda. Cada maldat d'aquellas era una altra espasa de dolor que 's clavava en el cor de mossen Ll\u00e1tzer. Y no era pas el mateix mal que li feyan lo que li dol\u00eda m\u00e9s, sin\u00f3 la tirria cega qu'aquellas malifetas designavan. \u00a1Sent, com ell era, tot exaltaci\u00f3 y esplay, se las hav\u00eda d'heure ab las m\u00e9s negras de las traydor\u00edas! \u00a1Sent, com era, tot amor, hav\u00eda hagut d'anar a raure a mans de l' odi m\u00e9s ferotge! --Per\u00f2 \u00bfqu\u00edn mal els he fet? --exclamava a voltas.-- \u00bfQu\u00edn mal els he fet, com no sigui volerlos tornar a la vida y volerlos curar las llagas del pecat? Altras vegadas rumiava que potser encara hi haur\u00eda remey si fes un derrer sacrifici, una derrera provatura. Pensava que lo que cal\u00eda era enfilarse a Puiggraci\u00f3s, quan tothom hi sigu\u00e9s aplegat per", "fer platxeria. All\u00ed 's presentar\u00eda ell devant dels terrassans y pastors, dels pilers y llenyatayres; devant dels mateixos ermitans, devant de la mateixa Rodassocas... All\u00ed 'ls predicar\u00eda ab tot fervor, fins a enternirlos, fins a tocarlos al viu de l'\u00e1nima, fins a ferlos trencar el plor... Allavors li semblava que sabr\u00eda trobar aquell doll de paraulas dol\u00e7as que no hav\u00eda trobat may... \"\u00a1Germans! \u00a1Germanets! --els dir\u00eda.-- Jo us haig de salvar, encara que no volgueu. Me feu pietat perqu\u00e8, sense saberho, sou ceguets de neixement... Per\u00f2 jo he vingut pera obrirvos els ulls al resplandor de cels y terras... Me feu pietat perqu\u00e8 teniu el cor tot encongit y m\u00fastich; mes jo us el obrir\u00e9 a l'alegr\u00eda y a la germanor.\" Per\u00f2 despr\u00e9s se repensava y deya: \"\u00a1No! Jo no ho puch fer, d'anarlos a trobar... Jo soch el pastor, el sacerdot, l'ungit per Deu... Jo faig l'ofici de Majestat divina... S\u00f3n ells qu'han de venir a penitencia... S\u00f3n ells qu'han d'acotar el cap fins a cobr\u00edrsel de pols...\" Y, encara no hav\u00eda acabat de rumiar aix\u00f2, quan altra vegada tornava a mudar de pensament, tot recordantse dels actes d'humilitat que feya 'l Christ pera dur el perd\u00f3 y la pau als homes. \"\u00bfNo era Ell --exclamava-- qui surt\u00eda al pas dels pecadors pera tr\u00e8urels las taras de la culpa? \u00bfNo era Ell qui s'entregava als mateixos butxins que l'hav\u00edan de martiritzar y dur al sacrifici?\" En aquet etern teixir y desteixir del dubte, que migra las \u00e1nimas y decandeix els cossos, a mossen Ll\u00e1tzer se li escolavan per complert tots els instants de la vida... Perqu\u00e8 la mateixa deria que l'atormentava de d\u00eda, a la nit li allunyava la s\u00f2n dels ulls, y ab el cap poblat pels fantasmas desficiosos que li hav\u00edan restat com a reliquia dels passats desvaris, contemplava c\u00f2m desfilavan entre la foscuria las horas silenciosas del rep\u00f2s. Entremitj de la quietut que 'l rodejava, s' hav\u00eda avesat a distingir els sorolls m\u00e9s desmayats, m\u00e9s febles... y aix\u00eds passava llargas horas escoltant, escoltant en las tenebras, com si volgu\u00e9s desxifrar el llenguatge ignorat dels milers de sers y cosas que parlan o sospiran, que glapeixen o ploran mansament dins del gran silenci de la nit. El cruixir de las fullas secas que s'arrossegan somogudas per las bestioletas del terrer; l'estremitut que fan las brancas dels arbres, esgarrifadas per l' oreig; la cantarella del reguerol, que 's va escorrent de gota en gota; la fressa llunyana del ramat, que 's remena de sobte dins del clos; el clam mitj apagat del malalt, que 's tomba dins del seu llit d'agon\u00eda... tot aix\u00f2 plegat compon\u00eda, al fons del sot, la canturia de la nit, trista y esporuguidora com una remor de l'altre m\u00f3n. Escoltant, escoltant en la quietut de las tenebras, mossen Ll\u00e1tzer hav\u00eda arribat a distingir las veus dels fer\u00e9stechs aucellots que s'ajocan pels relleus del cingle o per las brancas de sobre 'ls avenchs. Coneix\u00eda 'l crit llarch y esferehidor del duch, y sab\u00eda qu\u00edn era", "'l gemech enrogallat del siboch. A copia d'escorcollar en els abims del silenci, l'\u00e1nima se li enfebrava ab somnis estranys y raras exaltacions, y fins creya sentir a voltas sanglots inexplicables y ressons desconeguts, que retruny\u00edan en el seu esperit com gemechs d'\u00e1nima en pena. Altras vegadas li sembla que, devallant desde 'l cim de Puiggraci\u00f3s, li arribava fins a cau d'orella una rialla de dimoni que 'l feya estremir d'indignaci\u00f3. --S\u00f3n els de l'ermita que se xalan... --barbotejava ayrat.-- S\u00f3n els de l'ermita, que m'escarneixen, que 's mofan de mi com se mofan de la Missa y dels Sagraments... Es la mateixa rialla del mal esperit que va ressonar a l'esglesia despr\u00e9s de l'excomuni\u00f3. Y tot seguit se li figurava, com si 'l tingu\u00e9s devant dels ulls, l'espectacle que a n'aquellas horas deur\u00eda representarse a l'hostalet. Veya a la baga\u00e7a, asseguda a ne l'escon, provant d'aixeribir ab las sevas riallas tentadoras, \u00a1Hi, hi! \u00a1Hi, hi!, la luxuria trista dels dormilegas bosquerols. Y, guiats per l'ermit\u00e1 o l'ermitana, anavan entrant tot xano, xano, els pastors y els terrassans, els pilers y els llenyatayres, els bovers y els bosquerols. Ara l'un y despr\u00e9s l'altre, tots ven\u00edan encongits y ab el cap cot a tall d'aucells estarrufats, y anavan passant per devant de la barjaula igual que si anessin a oferir. Era una profess\u00f3 muda y trista com una rengla de morts. Devant hi anava l'hereu de c\u00e2l Janet, ab els ulls baixos, com si fes el bot; a unas quantas passas m\u00e9s enll\u00e1 segu\u00eda 'l xicot Marguerid\u00f3, m\u00e9s esquerp qu'un porch singl\u00e1; despr\u00e9s el Cosme de la Rovira, groch de cara y tot pansit; acabat el Bepus de l'Uy\u00e1, roig de pel y malcarat... Y, derrera d'aquets, anava seguint tota la jovenalla de las clotadas, caterva de xicots y bordega\u00e7os, de posats vergonyosos y sorruts... Per\u00f2 la profess\u00f3 de las luxurias tristas no parava aqu\u00ed, perqu\u00e8 despr\u00e9s ven\u00edan, ben embo\u00e7ats en la manta pera no ser vistos, tota la corr\u00faa de caps de casa y de padrins xaruchs, ensenyant cadasc\u00fa l'estranyesa de la seva fatxa o b\u00e9 la tara del seu cos nafrat. Hi hav\u00eda en Pau Malarich, escardalench com una momia; el vell Sunyer, ab las galtas de barballera y els ulls negats d'aygua, a tall de bou; el jayo del Lladonell, una \u00f2liva feta y dita, ab la cara rodona, els ulls esverats y el nas menut; el Pere Mestre, ranquejant a saltirons, lo mateix qu'una granota; l'avi Pugna, ab el goll penjant y ab el cap bonyegut com un gal\u00e1pat... Encorvats o de gayrell, tots els monstres anavan passant ab posituras de condol, com si anessin a un enterro... Tan solament n'hi hav\u00eda dos, en aquell lloch de platxeria f\u00fanebre, que fessin cara d'alegroys. L'un era l'Aleix de las T\u00f2fonas, que, cargolat com una serp, s'estava a un rec\u00f3 de cambra, boy rient per sota 'l nas, com si 's mof\u00e9s d'aquella r\u00e8cula de difunts lascius. L'altre era en Carbassot, el porquerol de l'Ensulcida, que, ab els seus", "estirabots y patotxadas, serv\u00eda de comedia a tots els sots. Aquella nit l'hav\u00eda donada per cantar unas coplas que s'hav\u00eda empescat ell mateix pera fer riure a la baga\u00e7a. Y com qu'anava cal\u00e7at d'esclops, \u00a1pot dicas! si 's duya 'l comp\u00e1s de la canturia, repicant ab els peus sobre 'ls rajols. \"\u00a1Troch, catatrach, catatrich, catatraca!... \u00a1Troch, catatrich, catatrich, catatroch! El Rector ja pert la feyna de dir missas y sermons, perqu\u00e8 tota la parroquia li ha fugit a Puiggraci\u00f3s. \u00a1Troch, catatrach, catatrich, catatraca!... \u00a1Troch, catatrich, catatrich, catatroch!\" Y la baga\u00e7a, allavors, vinga riure com una boja rematada, \u00a1Hi, hi! \u00a1Hi, hi!, fins que 'l cor li deya prou... Molts cops, mossen Ll\u00e1tzer se despertava esverat d'aquells mals somnis que 'l persegu\u00edan durant la nit com una corr\u00faa d'anguniosas aparicions. Un vespre, despr\u00e9s de l'\u00faltim reso, va restar ab el breviari als dits, tot somi\u00f3s, contemplant desde la finestra de la cambra las estranyas clapas de llum freda que la lluna escampava pel defora. Ab el cap repenjat derrera 'ls vidres, semblava que cerqu\u00e9s entretenir el desvetllament que 'l persegu\u00eda, ovirant las t\u00e8rbolas imatges de la nit d'hivern. Uns cops se delitava mirant c\u00f2m la claror blavosa argentava las feixas y els terrenys al ras, lo mateix qu'estanys de plata; altres cops s'embadocava contemplant c\u00f2m la mateixa claror se fon\u00eda, igual que si caygu\u00e9s dins d'un abim, aix\u00eds que 's posava per sobre l'espessor de las boscurias y tro\u00e7os de terra enmatollats. Per\u00f2 devegadas succeh\u00eda que a lo millor s'amagavan las fant\u00e1sticas imatges lluminosas, esborradas de sobte pels n\u00favols negres que solcavan l'espay a tall de corbs. Aquells misteris de la nit de lluna, ab els seus visatges fantasiosos, ara de fosca, ara de llum, ullpren\u00edan al rector com si fossin encantarias. Semblava qu'entre somnis entrobr\u00eds els ulls pera guaytar las tacas d'ombra que feyan, sobre la blancor marbrenca dels caminals, las creus negras del fossar. Despr\u00e9s al\u00e7ava un xich m\u00e9s la vista y anava resseguint la crester\u00eda de desiguals pin\u00e1culs que dibuixavan sobre 'ls murs de l'esglesia las allarga\u00e7adas puntas dels xiprers. L'esperit de mossen Ll\u00e1tzer, perpetuament enfebrat de somnis y cavil\u00b7lacions, despr\u00e9s de la derrera malalt\u00eda, s'hav\u00eda quedat aquell vespre com sosp\u00e8s en \u00e8xtasis devant de l'\u00e1nima obscura y misteriosa de la nit... Com m\u00e9s anava, m\u00e9s s\u00f2pit restava, m\u00e9s postrat, igual que si an\u00e9s a caure ven\u00e7ut per la for\u00e7a adormidora d'aquell estrany sortilegi... quan tot d'una va al\u00e7ar el cap, boy deixondit, quasi esverat... S'acabava de sentir un udol de gos, fondo, molt fondo, que ressonava a trav\u00e9s de cingles y montanyas com un gemech de dolor. \u00a1Guuuu... guuuu...! Era un d'aquells udols que se senten ab esgarrifan\u00e7as en mitj de la fosca y la solitut, perqu\u00e8 portan la nova de las llargas agon\u00edas y de las reneras de la mort. \u00a1Guuuu... guuuu...! \u00a1C\u00f2m plorava aquella bestia! \u00a1C\u00f2m plorava! Y \u00a1qu\u00edn condol feya aquell clam desolat mentre 's perd\u00eda en la pau de las montanyas, clapadas de fosca y llum! El rector, sotregat de cap a peus", "per una estremitut, parava l'orella, temer\u00f3s, pera esbrinar de qu\u00edn cant\u00f3 ven\u00eda aquell f\u00fanebre presagi de las derreras angoixas. --Sembla que surti de derrera 'l cingle... --comen\u00e7ava a pensar mossen Ll\u00e1tzer, mitj en dubte, quan va sent\u00edr els lladruchs llunyans d'uns altres gossos que respon\u00edan a l'udol sinistre.-- No, --va exclamar allavors, com repensantse.-- De l'altra banda del coll de c\u00e2n Ripeta, me sembla ara que ve 'l brugit... Per\u00f2 no, tampoch..., --replicava a l'acte:-- la cridadi\u00e7a ve de Puiggraci\u00f3s. S\u00ed, era d'all\u00ed dalt d'hont devallava l'esvalot dels gossos, com rodolant a tomballons rostos avall. L'udol esferehidor ab prou feynas se sent\u00eda, igual que s'hagu\u00e9s esvahit en l'inmensitat... per\u00f2, boy a mida que minvava 'l trist sanglot, redoblavan els lladruchs dels altres gossos, y tota la cridoria retruny\u00eda cada cop m\u00e9s forta, com si s'acost\u00e9s a correcuyta. Els cans que varen lladrar primer va semblar qu'eran els de l'ermita; despr\u00e9s varen ajuntarshi 'ls de c\u00e2n Coll; acabat els de la Rovira; al capdevall, fins els de l'Uy\u00e1 varen engreixar el brugit. Alashoras mossen Ll\u00e1tzer va al\u00e7ar els ulls, quasi il\u00b7luminats per una vaga lluhi\u00e7or, com si li acab\u00e9s de passar per l'esperit una espurna d'esperan\u00e7a. Aquell brugit vol\u00eda dir ben clar qu'alg\u00fa del Serrat s'acostava a la parroquia. Y, com si se li deixondissin dins del cor mal adormidas confian\u00e7as, sense poder dir c\u00f2m ni per qu\u00e8, va comen\u00e7ar a sospitar que aquell que s'acostava era un feligr\u00e8s desvalgut que ven\u00eda a demanar auxili al seu pastor, a implorar la divina gracia, a soldar la cadena d'amor trencada per culpa del pecat. La cridadi\u00e7a cada vegada ressonava m\u00e9s aprop. Als gossos de la Rovira ja se 'ls sent\u00eda lladrar desde 'l bassal, com si haguessin acompanyat al vianant fins a la baixada de las vimeteras. --No pot ser lluny... --deya entre dents mossen Ll\u00e1tzer, tot guaytant per la finestra. No va trigar gayre a sentirse fressa per l'hortet... un soroll acompassat de petjadas que retruny\u00eda en mitj de la quietut. --Ja es aqu\u00ed... --mormolava el capell\u00e1, clavant el cap derrera dels vidres.-- Ja es aqu\u00ed... Al cap d'un moment, escayentse 'l caminant a entrar en una clapa de llum, va esdevenir un instant il\u00b7luminat, y el rector el va poder veure com aven\u00e7ava a marxas doblas cap a la rector\u00eda, tris, tras... tris, tras... Ten\u00eda 'ls ayres d'un home jove, resolut y desinvolt. Anava al dret, seguit, seguit, com qui de cor sap el cam\u00ed y pot ferlo a las palpentas. Un cop acabat l'hortet, va atravessar el caminal, va trencar pel rengle de xiprers, va entr\u00e1rsen al cementiri, va passar de llarch devant l'esglesia, y va tombar tot decidit cap a la porta de la rector\u00eda. Hi va haver una estona de silenci... L'home dev\u00eda palpar un xich fins a trobar el pica-portas. Despr\u00e9s va trucar. --\u00a1Pum, pum...! ## XVII Cam\u00ed del Calvari Quan el jayo va sentir trucar a la porta de la rector\u00eda tan a deshora de nit, ab tot y las xacras que duya a sobre,", "va al\u00e7arse del ja\u00e7 lo m\u00e9s llest que va poder. Y, tot ranquejant y tot vestintse, se va encaminar cap a l'entrada, mitj desconfiat, mitj temer\u00f3s, perqu\u00e8 sempre ten\u00eda a la memoria las negras intencions dels bosquerols. Per\u00f2, la veritat sigui dita, va quedar bona cosa tranquilisat quan, desde derrera la porta, va sentir las bonas paraulas de l'home que l'hav\u00eda vingut a desvetllar. --\u00bfQu\u00ed hi ha ac\u00ed? --va preguntar el jayo. --Gent de pau, --va respondre 'l desconegut. --Digu\u00e8u qu\u00ed sou... --Som el pastor del Lladonell, del Serrat de Puiggraci\u00f3s. --Y \u00bfqu\u00e8 vol\u00edau? --Me fan venir perqu\u00e8 la vella de casa est\u00e1 a la mort y demana a Nostramo abans d'an\u00e1rsen. --Donchs vaig a dirho a missenyor... --F\u00e8ume aquesta caritat... mentres jo corro a Figuer\u00f3 a dir al doctor que vingui desseguida... perqu\u00e8 'm fa por que ja no hi sigui a temps... Y, mormolant aquets mots, sen va anar l'home cam\u00ed avall, perdentse al cap d'una estona entre las ombras de la nit. El jayo, entretant, sen pujava a la cambra de missenyor pera donarli la nova; per\u00f2 al mateix cap d'escala se va trobar ab el capell\u00e1 que, ab el rostre animat com per celestial somr\u00eds, va fer: --Ja ho he sentit tot. An\u00e9m al Serrat... An\u00e9m. Ensell\u00e8u l'euga a l'instant... Si v\u00f3s tot sol no podeu, qu'us ajudi la Mariagna, o si no ja vindr\u00e9 jo... Y el jayo, carregat com sempre de paciencia y humilitat, va encaminarse a cumplir l'ordre, sense entendre prou b\u00e9 aquell espurneig d'alegr\u00eda fervorosa que il\u00b7luminava la cara de missenyor. --\u00a1Ah, si aquesta nit pogu\u00e9s fer las paus ab els feligresos! --deya entre dents mossen Ll\u00e1tzer, tot obrint la porta de la rector\u00eda pera anar cap a l'esglesia.-- All\u00ed dalt, al Lladonell... --anava pensant-- trobar\u00e9 als vehins reunits aprop del llit de la malalta... All\u00ed 'ls parlar\u00e9 fins a som\u00f2urels, fins a tocarlos el cor, si Deu m'ajuda ab la seva gracia... Quan va ser a traspassar el cementiri, una ratxada de vent gla\u00e7at va fer estremir a mossen Ll\u00e1tzer. La nit era freda, r\u00fafola... l'ayre, humit... el cel, endolat y sense estrellas. Els n\u00favols, que suara passavan com corbs per devant la lluna, l'hav\u00edan tapada tota ab llurs alas de negror... El capell\u00e1 va obrir la porta de l'esglesia y sen va entrar nau endintre, fins a arribar al presbiteri. Se va persignar, va agenollarse, va pujar els grahons de l'ara, va fer primer un acatament, tot seguit un altre de m\u00e9s fondo, acabat va enretirar la sacra grossa, despr\u00e9s va obrir la portella del sagrari y va apar\u00e8ixer el Sant\u00edssim Sagrament... Una genuflexi\u00f3 encara m\u00e9s fonda que las altras va fer allavors el sacerdot, y, mentres se tornava a al\u00e7ar ab las mans posadas sobre 'l cantell de l'ara, pensava en las paraulas d'amor div\u00ed que dir\u00eda a la moridora del Lladonell, prometentli la santa gloria, oferintli una eternitat de parad\u00eds... tot a fi de que ho sentissin els vehins qu'anir\u00edan al combregar y 's despertessin a las divinas", "promesas... Despr\u00e9s va treure a Nostramo de dins del sagrari y el va posar ab tota unci\u00f3 en el fons del pyxis, mentres l'oraci\u00f3 li mov\u00eda els llavis ab fervorosos tremolors. Per fi va penjarse al coll el cord\u00f3 del pyxis, y va baixar esglesia avall, esglesia avall, majestu\u00f3s, est\u00e1tich, com trasfigurat per la gloria de portar a sobre 'l Cos consagrat del mateix Christ. A l'arribar a la porta, ja va trobarhi al jayo que l'esperava ab l'euga guarnida y la campana a la m\u00e1, y al costat seu a la vella encenent el llantern\u00f3 que 'ls hav\u00eda de guiar els passos per entre la fosquetat. --\u00a1Ganninch, gannanch! \u00a1Ganninch, gannanch! \u00a1Ganninch, gannanch! --va fer el jayo brandant la campana ab gran delit, com si 's des brasa per fer a saber al m\u00f3n que tot un Deu se dignava surtir del seu palau pera anar a veure al pecador que 's mor\u00eda. El sacerdot, entretant, pujava a demunt de l'euga, y despr\u00e9s entonava a mitja veu els clamorosos vers\u00edculs: --\u00a1Api\u00e1dat de mi, oh Deu, segons la teva gran misericordia! --\u00a1Ganninch, gannanch! \u00a1Ganninch, gannanch! --respon\u00eda el jayo fent dringar la campana ab tota for\u00e7a, mentres la vella li abrigava ab una manta las espatllas pera lliurarlo del rellent fret de la nit. Despr\u00e9s la marxa va comen\u00e7ar. La vella, agenollada devant de l'esglesia, va veure com s'allunyavan traspassant el cementiri, com trencavan pel rengle de xiprers, com atravessavan el caminal. A devant marxava 'l jayo mitj ranquejant y pas a pas, perqu\u00e8, embra\u00e7at com anava ab la campana y el llantern\u00f3, ab prou feynas pod\u00eda dur l'euga del ron\u00e7al. Derrera ven\u00eda cavalcant el capell\u00e1, ab el cap mitj caygut y las mans creuadas sobre 'l pit, com abra\u00e7antse ab el Sagrament que duya a sobre. Sols de tant en tant aixecava 'ls ulls enlayre y 's posava a cantar baixet, com si res\u00e9s, un altre planyent vers\u00edcul: --\u00a1R\u00e9ntam, Senyor, de la meva iniquitat m\u00e9s d'un cop y m\u00e9s de dos, y esbandeixme de pecat! --\u00a1Ganninch, gannanch! \u00a1Ganninch, gannanch! --tornava a fer el jayo, com acompanyant ab els tochs de la campana las paraulas sagradas del rector. Per\u00f2 tant els mots del salm com el s\u00f2 de l'acompanyament, se fon\u00edan, com un clam de dolor no escoltat per criatura viventa, dins de la gran fosquetat. Era tan freda la nit y tan boyrosa, que fins semblava que la gelor humida que surava arreu glac\u00e9s el cant del rector y el dringar de la campana. Mes ells, per aix\u00f2, anavan cantant y tocant per dins del silenci y la soletat, com portadors agrahits del m\u00e9s enlayrat misteri. A bon pas, sempre a bon pas, anavan seguint las voras dels hortets que s'extenen per tot el fons de la clotada esquifida. All\u00ed els camins son gayreb\u00e9 planers y 's passan d'una estricada. Ranquejant o no, l'avi anava tirant al dret, el llantern\u00f3 y la campana a l'una m\u00e1 y el cabestrell de l'euga a l'altra. Derrera ven\u00edan capell\u00e1 y cavalcadura, sempre a bon", "pas, sempre a bon pas... Mes, aix\u00eds que 'l pobre vell va ser a embestir la pujadeta de las vimateras, ab prou pena del seu cor va sentir que las camas li flaquejavan de sobte. Ab els reguerols que a tot'hora s'escorr\u00edan del bassal, el terrer all\u00ed era sempre humit y rellisc\u00f3s; per\u00f2, endurit allavors per la gla\u00e7ada, encara ven\u00eda m\u00e9s a repel de traspassar. El jayo a cada dos per tres ensopegava, y l'euga s'hav\u00eda d'aturar a estonas pera tornar a empendre la marxa cap amunt. Entre la fosca tan espessa com feya y el cam\u00ed tan estret y costerut com ven\u00eda, la pujada s'anava tornant cada cop m\u00e9s pesada y perillosa. Ab la tremolenca llum de la llanterna, l'avi no ten\u00eda prou claror pera veure ahont posava 'ls peus; y, com que s'entrebancava a cada punt, fins por ten\u00eda de caure dins de la torrentera que vorejava 'l cam\u00ed. Per aix\u00f2 entre dents resava, tot fent v\u00eda: --\u00a1Deu mos guart de pendre mal! Quan, al cap d'un moment, varen arribar a la roureda de sota la Rovira, per ser a la vora de poblat, el capell\u00e1 va alsar el to de la sagrada canturia. --\u00a1Mira qu'entre iniquitats vaig ser engendrat, y en pecat me va tenir la meva mare! --va cantar ab greu sentiment. Y, com pera correspondre a la solemnitat del cant lit\u00fargich, el jayo ja 's disposava a dringar ben fort, tan fort com pogu\u00e9s, quan, al deixar un moment el ron\u00e7al de l'euga pera agafar ab la m\u00e1 dreta la campana, va sentir que la terra li mancava a sota 'ls peus... y, per m\u00e9s que 'l rector li va allargar corrents la m\u00e1 pera aturarlo... la balan\u00e7ada del vell va ser m\u00e9s prompte... y... no hi va haver m\u00e9s remey... jayo, llantern\u00f3, campana, tot va anar de tomballons pendi\u00e7 avall, no parant fins al fondo del torrent... --\u00a1Senyor del cel... assist\u00edume!... --va cridar el jayo ab un udol llastim\u00f3s, mentres mossen Ll\u00e1tzer descavalcava ab un salt pera c\u00f3rrer en auxili seu. Mes, com arreu surava la m\u00e9s atapahida de las foscurias, el capell\u00e1 no sab\u00eda per qu\u00edn cant\u00f3 baixar al pendi\u00e7. --\u00bfAhont sou? --cridava ab l'angunia a l'\u00e1nima.-- \u00bfAhont sou, Joseph? \u00a1Digu\u00e8u, ahont sou!... --\u00a1A... qu\u00ed... mi... senyor!... --respon\u00eda una veu quasi apagada desde 'l fondo del torrent. Y, guiat pels ays adolorits del jayo, el rector va anar cercant per aquells indrets fins a trobarlo. Lo primer per que va procurar va ser per llum, a fi de veure 'l mal que s'hagu\u00e9s fet el jayo; y, mentres ab el foguer encen\u00eda 'l llantern\u00f3, encoratjava al vell ab aquella dol\u00e7or de mots que tan b\u00e9 li esqueya als llavis. --\u00a1Pobre Joseph! \u00a1Germ\u00e1 meu! \u00a1No us espant\u00e8u pas, que 'l Deu del cel ve ab nosaltres! El vell, en compte de respondre, somicava, com si el panteix no 'l deix\u00e9s parlar. S'estava estenallat a terra, al peu d'una arrela\u00e7a vella que treya 'ls bra\u00e7os torts y bonyeguts per l'argila descarnada del pendi\u00e7. All\u00ed hav\u00eda", "anat a topar el jayo y all\u00ed restava com baldat. Ten\u00eda las camas adoloridas, un peu com mort, la cara y las mans sagnantas. Ab prou feynas y dolors el rector va poder aixecarlo pera ferli pujar el pendi\u00e7. --\u00a1Coratge, Joseph, coratge! --deya 'l capell\u00e1 a ne 'l jayo. Y, trayent l'un y l'altre for\u00e7as de flaquesa, varen arribar a dalt del cam\u00ed, vora l'indret ahont hav\u00edan deixat l'euga. Per\u00f2 all\u00e1 s\u00ed que l'avi va perdre tota mena d'habilior. Vol\u00eda donar una passa, y las camas no 'l pod\u00edan dur. Vol\u00eda tornar a agafar el ron\u00e7al, y no 's pod\u00eda tenir dret. Allavoras mossen Ll\u00e1tzer, fent un esfor\u00e7 derrer, va provar d'agafar a l'avi pel cos y enfilarlo a dalt de l'euga; per\u00f2 's va trobar impensadament ab que 'l jayo se rebenxinava y no ho vol\u00eda, signant ab el cap y els ulls \u00a1que no! \u00a1que no! Sorpr\u00e8s el capell\u00e1 per aquella estranya desobediencia en un home tan resignat, tan humil, no pod\u00eda entendre de cop y volta la tossuder\u00eda. Mes al cap d'un moment ja ho cap\u00eda tot. All\u00f2 vol\u00eda dir qu'ell may consentir\u00eda que Nostramo y el rector anessin a peu mentres ell, pobre pecador, anava a dalt de cavall. Boy enternit y tot per la pietat fervorosa del sirvent, mossen Ll\u00e1tzer no va tenir m\u00e9s remey que fer sentir tot el pes de la seva voluntat. --Jo us ho mano. \u00bfHo enteneu? Jo us ho mano. Al sentir aix\u00f2, el jayo va acotar el cap; y el capell\u00e1, posant tota la seva \u00e1nima en un esfor\u00e7 suprem, va aixecar de terra a l'avi y el va aconduhir a demunt de l'euga, subjectantlo a ne 'l bast com va poder. ## XVIII Escarnots al Sagrament Despr\u00e9s la cavalcada de dolor va anar seguint per aquell cam\u00ed de Calvari. A devant, el capell\u00e1 ab el Sagrament demunt del pit, a l'una m\u00e1 'l llantern\u00f3 y a l'altra m\u00e1 'l cabestrell. Derrera, el pobre jayo, mitj ajegut de gayr\u00f3 sobre la cavalcadura, com un ferit de la guerra. Montanya amunt, montanya amunt, el capell\u00e1 trescava, animat, seguint las esses del cam\u00ed de cabras que mena fins al cim del Serrat de Puiggraci\u00f3s. En comptes de sentirse aclaparat pel flagell qu'acabava de passarli, m\u00e9s aviat se trobava ser\u00e8, anim\u00f3s, com si acab\u00e9s de guanyar una batalla al mal esperit y n'assabor\u00eds la victoria. Montanya amunt, montanya amunt, semblava talment qu'an\u00e9s guiat per la divinal promesa de ferse seus als bosquerols y de v\u00e8ncer las befas y traydor\u00edas a copia d'amor y caritat. De tant coratj\u00f3s qu'anava, fins li ven\u00edan als llavis, sense adon\u00e1rsen, els versos del salm de misericordia, y els entonava de baix en baix. --M'arruixar\u00e1s ab l'hisop, y ser\u00e9 purificat; m'esbandir\u00e1s, y ser\u00e9 m\u00e9s blanch que neu. Las exclamacions mateixas del salmayre l'exaltavan, l'enard\u00edan, y a cada paraula hi trobava un misteri\u00f3s sentit que s'aven\u00eda ab sas propias penas y tribulacions. --Far\u00e1s entrar per mas orellas el goig y l'alegr\u00eda, y s'estremir\u00e1n de joya els meus \u00f2ssos capolats.", "Montanya amunt, montanya amunt, anava a estonas mirant ab la llanterna al pobre jayo, que restava sobre 'l bast com ensopit, y a estonas repren\u00eda la can\u00e7onera salmodia. Aix\u00eds s'enfilava tot fent v\u00eda pel cam\u00ed obert per las vellas generacions entre las pinedas centenarias, montanya amunt, montanya amunt... quan una forta alenada d'ayre fret, m\u00e9s fret que 'l que fins alashoras hav\u00eda respirat, va fuetejarli 'l rostre de ple a ple... Era qu'hav\u00eda arribat al cim de la pujada, y, f\u00f2ra ja del racer del sot, se sent\u00eda de sobte envolcallat pels vents gla\u00e7ats de las alturas. All\u00ed dalt, l'ayre, deslliurat com se trobava de la pres\u00f3 de fondaladas y timberas, anava y ven\u00eda, corr\u00eda y girava ab desembra\u00e7 per demunt de las carenas, escombrant las boyras baixas que pujavan de las valls. L'espay era m\u00e9s net, m\u00e9s pur. Fins la fosca semblava menys espessa, menys atapahida que dins de la clotada. D'all\u00ed estant s'entreveya com una ombra l'ermita de Puiggraci\u00f3s, ab las tapias de l'hostalet totas terrosas y ab el frontis de l'esglesieta com emblanquinat. El capell\u00e1 respirava satisfet com aquell que comen\u00e7a a veure 'l fi de las sevas ansias. A quatre passas de l'ermita ven\u00eda 'l Serrat ab el seu monyoch de casas vellas, y a quatre passas m\u00e9s enll\u00e1 's trobava tot sol el casalot de Lladonell, ja ab un peu a l'altra galta de montanya, com si est\u00e9s a punt de devallar al sot veh\u00ed. Mes, si per una banda se trobava esperonat el rector pel desitj de redimir, de salvar, per l'altra se sent\u00eda l'\u00e1nima encongida per la temen\u00e7a de no saber fer la pau ab els bosquerols... Quan va passar per devant de l'hostaler, el cor li va fer un salt no m\u00e9s que de pensar que potser surtir\u00edan els de la casa y d'un moment a l'altre pod\u00edan presentarse a devant seu la Rodassocas y els ermitans. Per\u00f2 res d'aix\u00f2 va succehir. Arreu regnava la quietut m\u00e9s fonda, y de las oberturas de l'ermita no n'eix\u00eda ni una guspira de llum. El capell\u00e1, alashoras, com tocat a l'acte per llunyana inspiraci\u00f3, va aturarse ell, va aturar l'euga, y, plantat devant de l'hostalet, se va posar a cantar ab veu solemnial una altra posada del salm de penediment: --Jo ensenyar\u00e9 als malvats els teus camins, y fins els m\u00e9s perversos se postrar\u00e1n devant teu. Tal com ho va dir, ab aquell enterniment y aquell fervor, all\u00f2 semblava que fos el mateix clam de contrici\u00f3 qu'an\u00e9s a trucar a la porta del pecador impenitent. Mes tamb\u00e9 va ser el silenci de la nit quieta la sola resposta donada al misteri\u00f3s av\u00eds. L'hostalet de las disbauxas bosquerolas restava silenci\u00f3s, quiet, com un tancat de fossar. Mossen Ll\u00e1tzer va tirar endevant, endevant sempre, pensant que fins a ser al Serrat no trobar\u00eda a ning\u00fa que 'l vingu\u00e9s a rebre. Per\u00f2, aix\u00eds que va arribar al monyoch de casas vellas, l'\u00e1nima li va caure als peus veyent que no hi hav\u00eda rastre ni sombra de vehins en", "lloch. --Potser ser\u00e1n a l'era de la casa... --va rumiar despr\u00e9s, com qui s'agafa al derrer resquici d'una esperan\u00e7a que 's va perdent. Per\u00f2, per m\u00e9s que procurava no abandonar la confian\u00e7a en son sagrat ministeri, sent\u00eda que per instants li entenebravan l'esperit els m\u00e9s negres pensaments. Com m\u00e9s s'acostava al Lladonell m\u00e9s angunias li ven\u00edan... Y una suhor freda, freda, li va comen\u00e7ar a perlar el front quan va veure dibuixarse sobre 'l fondo enterbolit del cel l'ombra indecisa de la xemeneya del casal. Despr\u00e9s de la xemeneya, li va semblar qu'anava apareixent la torratxa; despr\u00e9s com un porxo; despr\u00e9s com tot l'envolum del casalot, ab els patis, ab las corts, ab els pallers... Lo que no 's veya era gent... ni \u00e1nima viventa, ni criatura nada... Tot tancat, tot barrat... Ni un respirall de llum a cap finestra, ni a cap porta... en lloch... en lloch... A mossen Ll\u00e1tzer el cor li anava, li anava, com si li volgu\u00e9s fugir del pit. Fins el jayo, capolat y tot com jeya sobre 'l bast, aixecava 'l cap, ple de desfici. Al arribar a l'era del Lladonell, el rector va deixar el ron\u00e7al de l'euga, y, com si tot d'una 's determin\u00e9s a fer el cor fort, va dirigirse resolut a trucar a la porta de la casa: --\u00a1Troch, troch! Va passar una bona estona, y res... ning\u00fa va respondre. El capell\u00e1 va tornarhi. --\u00a1Troch, troch! Igual silenci qu'abans. --\u00a1Troch, troch! --va fer altre cop, ab m\u00e9s for\u00e7a, el capell\u00e1. Allavors va semblar qu'a dins fessin remor. Despr\u00e9s se varen sentir passos que s'acostavan fent cruixir el trespol. Al capdevall se va obrir una finestra y un home va treure 'l cap. --\u00bfQu\u00e8 voleu, tan demat\u00ed? --Mos han enviat recado de venir a assistir a una avia qu'est\u00e1 a la mort... --\u00bfHont vos han dit? --Al Lladonell... --Ja es aqu\u00ed... per\u00f2 no tenim cap malalt. Al sentir aix\u00f2, el capell\u00e1 va recular d\u00faas passas tot trontollantse, com qui va a caure sense esma... per\u00f2, creuant despr\u00e9s els bra\u00e7os sobre 'l pit, igual que s'abrac\u00e9s ab el sagrament que duya a sobre, va c\u00f3rrer desolat cap a ne 'l jayo. --\u00a1Joseph, mos han enganyat...! El jayo no va dir paraula xica ni grossa, per\u00f2 las ll\u00e1grimas li corr\u00edan cara avall... --Si voleu entrar a reposar un poch... --va oferir, com compadit, l'home de la finestra. --No, --va fer, a l'acte, de resposta, el sacerdot, tot agafant el cabestrell de l'euga, pera torn\u00e1rsen altra volta, cam\u00ed avall, al fons del sot. \u00bfRestar all\u00ed? No. Ni un moment, ni un parenostre... Lo que vol\u00eda era fugir com un llamp... desapar\u00e8ixer per sempre m\u00e9s d'aquells indrets del dimoni... \u00a1Qu\u00edna befa, qu\u00edna befa m\u00e9s crudel la d'aquellas malas \u00e1nimas! Que 's mofessin d'ell, ja 'ls ho perdonava, els ho perdonava de tot cor... Per\u00f2... \u00a1voler riure ab el Sagrament! \u00a1Voler escarnir el Cos del Christ! \u00bfHont s'es vist sacrilegi com aquet?... Tot fent aquets pensaments, que li torturavan l'\u00e1nima, el capell\u00e1 corr\u00eda, corr\u00eda tant com", "pod\u00eda, estirant l'euga pel ron\u00e7al. Per la celistia esblaymada que comen\u00e7ava a n\u00e9ixer al cel, coneix\u00eda que l'aubada no era lluny, y ten\u00eda por, una por mortal, de trobarse per aquells cimals malehits ab claror de d\u00eda. Solament de pensar que, quan pass\u00e9s per las casas del Serrat, la gent potser ja correr\u00eda per all\u00e1 y se 'l mirar\u00edan entre riallas y improperis, li feya pujar una cremor a las galtas que l'abrusava com un ti\u00f3 de foc... Y la vergonya que sent\u00eda no la sent\u00eda pas per ell, pobre sacerdot sense ventura, sin\u00f3 pel Sant\u00edssim Sagrament que duya a sobre. Per aix\u00f2 corr\u00eda desesperat envers el sot, perqu\u00e8 li semblava que exposar Nostramo a las mofas dels condemnats bosquerols era com fer patir al Christ, altra vegada, l'afront dels a\u00e7ots y las espinas, la befa del manto y la canya verda, l'ignominia del pat\u00edbul, l'esponja de vinagre y fel... \u00a1Qu\u00edna angoixa feya tot all\u00f2! Quan varen haver de passar per devant de las casas del Serrat, ab tot y anar corrents com empaytats per la tempesta, el capell\u00e1 va creure sentir que s'obr\u00edan portas y finestrons y que arreu mormolavan mots de xangla y paraulas de riota. Per\u00f2 l'angunia m\u00e9s grossa va ser despr\u00e9s, a l'anar a travessar l'era de l'ermita de Puiggraci\u00f3s... All\u00ed potser hi haur\u00eda la Rodassocas, l'ermitana y l'ermit\u00e1, tots els pastors, pilers y llenyatayres que dev\u00edan haver conjuminat aquella treta de mals esperits... Pera resguardarse de malas miradas y de sacr\u00edlechs afronts, el capell\u00e1 va fer t\u00f2rcer un xich de cam\u00ed a la cavalcadura, passant tots sense ser vistos per dessota l'era, amagats pel marge del caminal. Per\u00f2 aix\u00eds que varen entrar en els primers pins de la baixada, mossen Ll\u00e1tzer va sentir esclafir un riure de dimoni que 'l va deixar esgarrifat. \u00a1Hi, hi, hiii! \u00a1Hi, hi, hiii!... Era la mateixa rialla infernal que sent\u00eda desde l'ermita las nits de desvetllament... Era la mateixa rialla qu'hav\u00eda retrunyit dins de l'esglesia aquell diumenge de l'excomuni\u00f3... Y allavors el capell\u00e1 vinga c\u00f3rrer, vinga c\u00f3rrer rostos avall, portat per la santa deria de lliurar el cos del Christ dels escarnots y las befas dels malehits bosquerols. ## XIX L'agon\u00eda --\u00a1Joseph, ven\u00edu! \u00a1Joseph, puj\u00e8u! --cridava esgargamellantse la Mariagna desde 'l repl\u00e1 d'escala que donava a la cambra del rector. --\u00a1Joseph, ven\u00edu, per amor de Deu! Per\u00f2 com que 'l jayo, ni en ombra ni en pols, no compareix\u00eda, la bona vella no va tenir m\u00e9s remey que surtir a la finestra de demunt del cementiri y desde all\u00ed tornar a encomanar a l'ayre 'ls seus gemechs: --\u00a1Joseph, per amor de Deu! \u00a1Cuyt\u00e8u, ven\u00edu! L'avia prou guaytava anguniosa pel defora, ara cap a l'hortet, ara cap al caminal, ara cap al rengle de xiprers; mes, com ja no hi llucava de tres passas lluny, en lloch del m\u00f3n assol\u00eda a veure al jayo. Per aix\u00f2 tot era despacientarse la pobre vella, y crida que cridar\u00e1s ab la veueta esquerdada: --\u00a1Joseph, ven\u00edu! \u00a1Joseph, cuyt\u00e8u! Y lo bo era que 'l", "jayo no 's trobava pas gens lluny. Tot justament allavoras eix\u00eda de sota la renglera de xiprers y s'encaminava cap a casa; per\u00f2, com era tan dur d'orella, no sent\u00eda a la jaya poch ni molt. Y a m\u00e9s d'aix\u00f2... prou feynas ten\u00eda 'l vell xaruch a fer anar una mica els peus, ranquejant com ranquejava. Desde que va estimbarse pendi\u00e7 avall de torrentera, aquella nit que duyan Nostramo al Lladonell, no hav\u00eda fet r\u00e9s m\u00e9s de bo. Maliquejava tot el sant d\u00eda, y a cada passa que donava no feya m\u00e9s que exclamar entre dents, com si res\u00e9s la lletan\u00eda dels sants: \"\u00a1Senyor, assist\u00edume! \u00a1Senyor, ampar\u00e8ume! \u00a1Senyor, acompad\u00edus de mi!\" Per aix\u00f2 es que no 'n sent\u00eda ni un mot, dels planys de la pobra avia Mariagna, que desde dalt de la finestra anava cridant y esgargamellantse, fins que a l'ultim, afadigada y somicosa, va baixar escalas avall, ab l'intent de surtir al defora y veure si trobava a n'en Joseph. Anava la velleta ab posats d'angunia, desolada... y, com si la desgracia l'empayt\u00e9s, semblava disposta a c\u00f3rrer tots els camins y viaranys... quan, al ser al mitj de l'entrada, se va topar, sense v\u00e8urel, ab el jayo, que ven\u00eda coixejant. --\u00a1Ay, Joseph, corr\u00e8u, cuyt\u00e8u! --Per\u00f2... \u00bfqu\u00e8 teniu? \u00a1Reyna santa! --\u00a1Missenyor no s\u00e9 qu\u00e8 t\u00e9!... \u00a1Missenyor s'est\u00e1 morint! --\u00bfMorint, diheu? \u00a1Valgans Deu! --S\u00ed, morint... si ja no es mort. L'he cridat... y no ha dit res; l'he tornat a cridar... y no m'ha respost paraula; li he tocat la m\u00e1... y l'he trobada com la neu... Y, ab las ll\u00e1grimas als ulls y la por a l'\u00e1nima, vell y vella sen varen entrar a dins, tot tremolant. No era pas l'imatge de la mort lo que 'ls feya esverament, que prou que la coneix\u00edan de v\u00e8urela d'aprop y de tocarla sovint... Massa sab\u00edan, pel seu ofici de sagristans de bosch, lo qu'era vetllar un difunt y vestirlo y enterrarlo... Lo que 'ls estemord\u00eda era pensar en la soletat afrosa que 'ls esperava entremitj de las montanyas negras aix\u00eds que missenyor acluqu\u00e9s els ulls. Agafats per la m\u00e1 com criaturas, varen enfilarse tots dosets escala amunt, afanyosos, per un cant\u00f3, d'arribar al llit de mossen Ll\u00e1tzer, y encongits, adem\u00e9s, pel gran misteri que 'ls voltava, pel gran misteri de las animetas que sen van a l'altre m\u00f3n... La cambra era freda, trista, n\u00faa. Arrambat pel cap\u00e7al a la paret, el llit s'al\u00e7ava a quatre pams de terra, sota 'ls bra\u00e7os extesos d'un gran crucifix. A l'altre cant\u00f3 de cambra, s'hi veyan dos setials, una tauleta ab una llantia a sobre, y, al demunt de tot, una repisa carregada de llibres y papers. F\u00f2ra d'aix\u00f2, res m\u00e9s que las parets emblanquinadas, clapadas aqu\u00ed y all\u00ed per las tacas antigas de goteras que s'esllargandeixavan mur avall desde 'l trespol. Els avis varen entrar pas a pas, mitj de puntetas, com si temessin torbar el sagrat silenci d'uns derrers instants de vida. No s'oh\u00eda ni sospir, ni renera, ni panteix... Plens del respecte", "que fa 'l misteri de la mort, varen atansarse poch a poquet fins al llit, y, a la claror tremolenca de la llantia, miravan d'esbrinar si encara alenava 'l moridor. --\u00a1Missenyor! --va cridar el jayo, ab la veu ennuegada.-- \u00a1Missenyor! Per\u00f2 'l sacerdot restava quiet y callat com una imatge de pedra. Allavors el vell li va agafar la m\u00e1 de sobre del tapall, y, a l'acost\u00e1rsela als llavis pera besarla, la va trobar freda igual qu'un gla\u00e7, y, a m\u00e9s de freda, molt feixuga, tan feixuga que, al deixarla anar altra volta sobre 'l llit, hi va caure pesanta com un plom. El pobre jayo va sentirse defallir; per\u00f2, com si 's negu\u00e9s a perdre la derrera gota d'esperan\u00e7a, encara vol\u00eda fer m\u00e9s provaturas, fins a heure la terrible certenitat del flagell que 'ls queya a sobre. Pera eixir del dubte anguni\u00f3s, pera saber de cert si era mort o viu, ell prou li haur\u00eda tocat el pit y el cor, si 'l moridor hagu\u00e9s sigut un home com els altres; per\u00f2 a ne 'l sacerdot, al ministre de Deu, a l'ungit del Christ, no gosava a posarli la m\u00e1 al demunt, com si 's trob\u00e9s encadenat per un sagrat respecte. Tot lo m\u00e9s que va fer va ser agafar la llantia y passarli dos o tres cops per devant dels ulls pera veure si las ninas s'animavan y segu\u00edan la claror; m\u00e9s la vista restava t\u00e8rbola y sense cap moviment. Alashoras el jayo va acotar el cap, com volguent dir: \"No hi ha remey.\" Despr\u00e9s se va persignar, y, girantse a la vella, li va dir ab un to solemnial: --Mariagna, missenyor es mort. Agenollemnos y resem per l'\u00e1nima de missenyor. Y, mentres els dos vells se postravan al costat del llit, mormolant un parenostre, el rector va fer un gran esfor\u00e7 pera parlar; per\u00f2 ab tot y l'esfor\u00e7 no va poder... Perqu\u00e8 de mort no ho era, encara, mossen Ll\u00e1tzer... Sent\u00eda ben clar tot lo que deyan, coneix\u00eda tot lo que passava al seu voltant... per\u00f2 no pod\u00eda girarse ni moures, ni dir un mot, ni donar senyals de vida. Si solament hagu\u00e9s pogut fer un crit, els haur\u00eda dit: \"\u00bfQu\u00e8 aneu a fer? \u00bfQu\u00e8 aneu a fer? \u00a1No repapiej\u00e8u m\u00e9s, desventurats!\" Per\u00f2, com que no ten\u00eda habilior ni pera obrir la boca, se veya privat d'avisarlos... y, al pensar que pod\u00edan enterrarlo abans de morir, sent\u00eda que se li arrapava a l'\u00e1nima el terror m\u00e9s negre. \"\u00a1Es el c\u00e1stich de las mevas culpas!\", rumiava horroritzat, mentres els jayos resavan de genolls a terra. \"\u00a1Es el c\u00e1stich dels meus pecats, el ser sepultat en vida! De viu en viu me varen ficar a la tomba negra d'aquets sots... De viu en viu me donar\u00e1n terra sagrada en el fossar de l'esglesia. Es una sentencia que porto a sobre, la de ser tractat eternament com a difunt. \u00a1Qu\u00edna damnaci\u00f3 m\u00e9s tremenda pera mi, que sempre he cercat la llum del sol, que sempre he cercat la vida! Bre\u00e7at", "per la deria de fer reviure a un sabi dels sigles morts, vaig furgar la sepultura dels seus llibres, vaig dir que la veritat del m\u00f3n era all\u00ed dins, vaig voler d'un heretge ferne un sant, y, cada d\u00eda m\u00e9s ensuperbit, no vaig parar fins a estimbarme dins del pecat, qu'es la mort de l'\u00e1nima... Despr\u00e9s me varen desterrar per c\u00e1stich a n'aquets sots amarats d'ombra y de tristesa... y fins a n'aqu\u00ed, fins a n'aquet pa\u00eds de la s\u00f2n y de la mort, vaig provar de fer brollar el moviment y la vida. Vol\u00eda resucitar als bosquerols difunts que van caminant per las boscurias negras ab posituras de sers animats; per\u00f2, en comptes d'encomanarlos la vida a n'ells, ells m'han encomenat la mort a mi... Pera obrirlos els ulls a la llum eterna, m'he deixat fer escarnots, m'he deixat enganyar, m'he deixat escupir, m'he deixat martiritzar de cos y d'\u00e1nima... y ara, per paga de tot, m'ajudar\u00e1n a enterrar de viu en viu, y fins vindr\u00e1n a ballar demunt de la meva sepultura...\" Y aquestas esgarrifosas caborias encara voleyavan com fantasmas d'ombra pel pensament de mossen Ll\u00e1tzer, quan els avis, acabada ja l'oraci\u00f3 mortuoria, se varen al\u00e7ar tot senyantse sobre 'l front, sobre 'ls ulls, sobre la boca. Despr\u00e9s el jayo va dir a la jaya a poch a poch, ab la veu baixa ab que 's parla en las cambras ahont hi ha un difunt: --Mariagna, qued\u00e8us a vetllar el cos aqu\u00ed a la vora... y encen\u00e8u al voltant del llit aquells quatre mitjos ciris de la lleixa... --\u00bfY v\u00f3s, ahont aneu, Joseph? --va preguntar la jaya ab tot respecte. --Jo a l'esglesia... a tocar a morts per missenyor. --\u00a1Que Deu el tinga a la santa gloria! --Amen, --va respondre l'avi, tot afegint despr\u00e9s, ab certa unci\u00f3 misteriosa: --Despr\u00e8s... quan torni... l'enmortallar\u00e8m. Y, mentres el vell surt\u00eda de la cambra boy ranquejant, el capell\u00e1 pensava, ple de terror: \"\u00a1Ay desventurat de mi! \u00a1Si jo pogu\u00e9s parlar! \u00a1Si jo pogu\u00e9s fer un signe, si pogu\u00e9s donarme a entendre! \u00a1Ay, c\u00f2m els aturar\u00eda de que ventessin las campanas, de que toquessin a morts! Quan els bosquerols ho sentin, potser baixar\u00e1n, potser entrar\u00e1n a veurem, potser me ficar\u00e1n al sot de viu en viu y cuytar\u00e1n a tirarme terra a sobre pera acabar d'una vegada la seva obra de maldat.\" Y tot de sobte li varen comen\u00e7ar a passar pel pensament, com una profess\u00f3 d'espectres anguniosos, las tribulacions y els vituperis ab que l'hav\u00edan atormentat els feligresos sorruts d'ens\u00e1 que dorm\u00eda enterrat en els sots fer\u00e9stechs... Veya c\u00f2m grans y xichs li giravan l'esquena, sornaguers, quan ell els predicava l'obra santa d'apariar l'esglesia feta runas... veya c\u00f2m tots se mofavan del seu fervor quan ell tornava a edificar la casa de Deu, pedra per pedra... veya c\u00f2m, ja adobada l'esglesia, pren\u00edan aquell miracle del cel per malas arts del dimoni... veya despr\u00e9s als r\u00fastechs feligresos c\u00f2m s'estemord\u00edan, quan, revestit ab els sagrats ornaments a peu d'altar, els feya caure de genolls", "a terra, mirantlos a la cara com un Deu of\u00e8s. Per\u00f2 aquesta corr\u00faa de visions acongoixosas se va esvahir un moment quan l'avia va acostarse al llit arrossegant un canalobre vell, dels entafurats per las golfas de la rector\u00eda. La pobra dona 'l va deixar a la dreta del cap\u00e7al, y desseguit sen va anar a cercarne un altre, que va posar al cant\u00f3 esquer. Despr\u00e9s, els dos que restavan, els va plantar cap als peus, un a cada part de llit. La jaya hi posava tota la paciencia y tot el seny, en repartir els canalobres a la mateixa distancia l'un de l'altre, ni m\u00e9s ens\u00e1 ni m\u00e9s enll\u00e1, ni massa aprop ni massa lluny, com si guarn\u00eds un altar pera una gran cerimonia. Semblava que volgu\u00e9s revestir l'espectacle de la mort de tota aquella solemnitat qu'ella pod\u00eda oferirli en sa r\u00fastega miseria. Ab els mateixos ayres d'unci\u00f3 lit\u00fargica ab que hav\u00eda recompartit els canalobres, va anar posant els ciris dins dels brochs y encenentlos un per un, tota recullida, tota fervorosa, fent acataments y persignantse cada cop que passava per devant del llit, igual que si celebr\u00e9s una funci\u00f3 desconeguda, qu'ella s'an\u00e9s empescant, consagrada al descans etern de las animetas que sen van del m\u00f3n. Despr\u00e9s se va posar a arranjar la tauleta, a mocar la llantia, a espolsar els sitials com fan las donas de sa casa quan han de tenir visita de grans senyors. Ella, la pobre avia, ten\u00eda aquell d\u00eda la de la m\u00e9s alta majestat de la terra, la de missenyora Mort, y feya tot lo que sab\u00eda pera r\u00e8brela, sin\u00f3 ab la cerimonia deguda, ab la condicia qu'ella pogu\u00e9s. Per aix\u00f2 endre\u00e7ava las cosas y escombrava el borri\u00e7ol y aconduh\u00eda 'ls pobres mobles... perqu\u00e8 lo qu'ella no vol\u00eda era demostrar poca reverencia, poch acatament devant d'aquella misteriosa sobirana que t\u00e9 a tots els homes per esclaus. --\u00a1Oh Mort, oh santa Mort: quan m'arribi aquella hora de las derreras angunias, sigas ab mi benigna, sigas ab mi ben dol\u00e7a!... --anava mormolant la vella com si res\u00e9s, mentres arrenglerava 'ls llibres de la repisa, y espolsava 'ls feixos de paperots, y contemplava la patxoca que feyan els cirials del voltant del llit. ## XX Las absoltas Entretant, el capell\u00e1, estirat y fret com una soca, sent\u00eda a l'\u00e1nima tota l'esgarrifan\u00e7a d'aquells f\u00fanebres preparatius. \u00a1Qu\u00edna feredat li agafava al veures entre 'ls quatre ciris encesos que ten\u00eda al voltant del llit! Ja li semblava trobarse devant de la fossa oberta, a punt de rebre 'l seu cos, encara un xich alenat per la presencia de l'\u00e1nima... No m\u00e9s mancava que baixessin els feligresos a fer d'enterramorts... No m\u00e9s mancava que baixessin els butxins... Y, al despert\u00e1rseli altra vegada 'l recort dels malehits bosquerols, se li tornava a enfebrar l'\u00e1nima, com si tot d'un plegat desvariej\u00e9s, com si 's revolqu\u00e9s de sobte en el mal somni dels afronts y dels martiris qu'hav\u00eda hagut de sufrir... Se recordava, horroritzat, d'aquell diumenge que la Rodassocas va baixar de Puiggraci\u00f3s", "a plantarli cara al mitj del temple mentres se celebrava 'l Sacrifici de l'Altar... \u00a1S\u00f2rt qu'ell estava amarat de l'esperit de Deu, y va saber aterrarla a copia de conjuris y anatemas, entre l'esglay de tothom! Per\u00f2 ella 's va revenjar, la mala p\u00e8cora... Com qu'era 'l mal esperit de la carn, ten\u00eda prou poder pera embruixar als bosquerols ab la seva olor de dona... Aix\u00eds els va encisar y els va ullpendre, fins a ferlos aborrir la Missa y els Sagraments. D'allavoras ens\u00e1, tot va ser abandonar l'esglesia, com si fos un hospici d'apestats... Grans y xichs, tothom va enfilarse rostos amunt a ohir la missa negra de Puiggraci\u00f3s... All\u00ed dalt se deya l'ofertori dels sacrilegis, all\u00ed dalt se cantavan els salms de luxurias y escarnots... Per\u00f2... per aix\u00f2, res tan espant\u00f3s com aquella nit del Lladonell... \u00a1Qu\u00edna vergonya y qu\u00edn esc\u00e1ndol! \u00a1Fer pujar ab enganys el Cos del Christ a dalt de las montanyas, pera surtirli de trascant\u00f3 a escarnirlo y a mofarsen!... Encara li semblava sentir aquellas riallas infernals, mentres ell fug\u00eda ben abra\u00e7at ab Nostramo... Y els dimonis vinga riure, \u00a1Ha, ha! \u00a1Hi, hi!... Y ell vinga c\u00f3rrer montanya avall pera salvar el Sagrament dels improperis... Vinga c\u00f3rrer sempre, fins que va caure sense sentits, y al cap d'horas varen cullirlo, y li varen treure de sobre 'l Sagrament, y el varen arrossegar fins al llit, fins aquell llit a las horas d'ara trasformat en llit mortuori, voltat de ciris com un catafalch. --\u00a1Ah, malas \u00e1nimas! \u00a1Ah, mals esperits! \u00a1Ah, dimonis de l'infern! --rumiava, exaltat, el capell\u00e1, mentres li entrava de sobte un gran desitj de malehir als bosquerols, de malehirlos y remalehirlos, encara que las malediccions l'haguessin de dur a l'eterna damnaci\u00f3. Per\u00f2 veusaqu\u00ed que, quan estava 'l sacerdot en lo m\u00e9s esgarrif\u00f3s del seu mal somni, va sentir tot d'una devallar tristament, desde 'l cloquer de l'esglesia, las primeras campanadas qu'anunciavan la seva mort: --\u00a1Nanch... ninch... nooonch!... \u00a1Nonch... ninch... naaanch!... --\u00a1Ay, Senyor! --pensava 'l capell\u00e1, aterrat.-- \u00a1Ay, Senyor, que tocan a morts per mi! May com en aquells moments de suprema angunia hav\u00eda sonat tan planyenta la veu de las campanas. \u00a1Ab qu\u00edn condol m\u00e9s trist las feya plorar en Joseph, qu'arribava al fons de l'\u00e1nima! Era cada batallada com un gemech desolat, com un clam de misericordia que volgu\u00e9s arribar al cel desde aquesta vall de ll\u00e1grimas. --\u00a1Pietat, Deu meu, pietat! --resava 'l moridor entre s\u00ed mateix.-- Ara baixar\u00e1 la gent de las montanyas y 'm portar\u00e1n al sepulcre abans de l'hora y m'enterrar\u00e1n abans de mort... --\u00a1Nanch... ninch... nooonch!... \u00a1Nonch... ninch... naaanch! --entretant ploravan las campanas, com si acompanyessin ab sanglots la silenciosa tragedia, aquella tragedia d'agonitzant, que may sabr\u00eda ning\u00fa del m\u00f3n. Lo que, entre tantas angoixas ignoradas, amargava m\u00e9s els derrers instants del sacerdot, era la trista recan\u00e7a de no haver sabut consagrar a Deu totas las penas passadas. Allavoras, allavoras sen plany\u00eda, de no haverlas conreuadas igual que flors de dolor, pera oferirlas al Christ com ramells de penitencia.", "Per\u00f2 no... a n'ell no l'ajudar\u00edan pera res tants flagells y vituperis... No... Ell, ni tan sols per somni, hav\u00eda sentit may entremitj dels sufriments aquella dol\u00e7oreta que 'ls sants han contat qu'assabor\u00edan en las mateixas tribulacions... Els martiris passats als sots eran massa aspres, massa grollers, pera que poguessin portar a l'\u00e1nima cap resquici de somni ni cap regust de delectaci\u00f3... El seu calvari hav\u00eda sigut tot ell miseria de la terra y negror de la nit... --\u00a1Pietat, Senyor! --segu\u00eda dient entre s\u00ed l'agonitzant, mentres las campanas brandavan ab funeraria majestat.-- \u00a1Pietat, Senyor, si no he sabut aixecar els ulls fins a Tu... y, en comptes de redimir las ovellas del teu ramat, m'he enfonzat ab ellas dins la pols!... Mes alashoras las campanas varen parar de tocar, y mossen Ll\u00e1tzer va creure arribada l'hora de la seva perdici\u00f3. --\u00a1Ara baixar\u00e1n els bosquerols --pensava-- y 'm portar\u00e1n al fossar! Y, com qu'en aquell mateix moment va sentirse trepitj com d'alg\u00fa que puj\u00e9s l'escala, al moridor li va semblar que ja ven\u00edan a end\u00farsel els r\u00fastechs montanyenchs. Sent\u00eda mortals angunias, mentres el soroll de passas s'anava atansant pausadament cap a la cambra mortuoria; per\u00f2, al capdevall, sols va compar\u00e8ixer el jayo. Tot ranquejant y persignantse devant dels ciris encesos, va acostarse a la Mariagna, y va dirli tot mir\u00e1ntsela, com si deman\u00e9s consell: --Abaix hi ha gent de la parroquia... que deu voler entrar a veure 'l cos de missenyor... Ert y gla\u00e7at com estava, a mossen Ll\u00e1tzer li va fer un bot el cor al sentir aquellas paraulas. --\u00a1Ara ha arribat el meu derrer instant!... --deya entre s\u00ed.-- \u00a1Senyor, vos encomano 'l meu esperit! \u00a1Fassis ara y sempre la vostra voluntat! --Jo 'ls dir\u00eda que pujessin... --feya entretant la vella a n'en Joseph.-- Tal vegada la mort els conmour\u00eda y demanar\u00edan perd\u00f3 dels grans pecats qu'han com\u00e8s... Y, mentres el jayo sen tornava pera anar a cercar als feligresos, a l'agonitzant se li obr\u00eda un xich el cor, animat de prompte pels mots de la pobra vella. --Potser s\u00ed, --pensava,-- potser s\u00ed que ara s'obrar\u00e1 'l miracle de la redempci\u00f3. Potser s\u00ed que, quan se creguin v\u00e8urem mort, els enternir\u00e9, els far\u00e9 ll\u00e1stima... y pel cam\u00ed de la compassi\u00f3 arribar\u00e1n fins a Deu. Mes en aix\u00f2 's va sentir remor de passos, fressa de gent que s'acostava a la cambra. Era la colla de sempre, tan ensopida y tristoya: padrins xaruchs y caps de casa, vehins dels m\u00e9s propers de la parroquia, carregats de nafras quasi tots, com ro\u00e7as pera anar al canyet. El primer de treure 'l nas va ser l'avi Pugna, fent saccejar el goll; derrera l'avi Pugna, el Cosme de la Rovira, groch de cara y tot pansit; acabat, el Pere Mestre, caminant a saltirons, lo mateix qu'una granota; desseguit el Bepus de l'Uy\u00e1, roig de pel y guerxo d'ulls; despr\u00e9s, l'Aleix de las T\u00f2fonas, cargolat com una serp. Derrera d'aquesta tongada de gent propera, va venir un altra corr\u00faa de feligresos de m\u00e9s lluny... el", "Pau Malarich, escardalench com una momia; el vell Sunyer, ab barballeras de bou; el Prat del Bosch Negre, m\u00e9s pelut qu'un \u00f3s; el jayo del Lladonell, ab la seva cara d'\u00f3liva; l'hereu Janet, tot motxo, motxo; y el xicot Marguerid\u00f3, m\u00e9s esquerp qu'un porch singl\u00e1; y el bordega\u00e7 de l'Ensulcida, y el porquerol, en Carbassot... Com qu'encara may s'hav\u00eda vist que la gent fes l'orni pera anar a veure a un difunt y a resarli un parenostre, aix\u00eds que 'ls bosquerols varen sentir a tocar a morts, tots varen pensar que no 'ls quedava m\u00e9s remey que baixar al sot de la parroquia. Aquell toch llagrim\u00f3s de la campana, m\u00e9s planyent qu'un \"adeusiau per sempre\", era com un manament obehit de pares a fills per tots els sigles. No hi hav\u00eda m\u00e9s remey... Cal\u00eda acotar el cap, y resignarse, y empendre 'l cam\u00ed rostos avall. Hav\u00edan de fer com hav\u00edan fet els pares, com hav\u00edan fet els avis, com hav\u00edan fet els passats, desde las centurias m\u00e9s llunyanas. De primer moment hav\u00edan roncejat un xich, dubtant, no sabent qu\u00e8 fer ni qu\u00edn determini pendre. Feya tant temps que no posavan els peus a la parroquia, qu'hav\u00edan perdut l'agre de baixarhi. Per\u00f2 aquella indecisi\u00f3 no m\u00e9s va durar un instant, perqu\u00e8 desseguida varen veure que, tant si vol\u00edan com si no, cal\u00eda obehir a la lley de las costums eternas, heretada de las vellas generacions. Adem\u00e9s d'aix\u00f2, hi hav\u00eda una altra cosa... y era qu'al acte tamb\u00e9 varen comen\u00e7ar a sentir una estranya curiositat de saber qu\u00edn posat far\u00eda, el rector, mort. Tan esperitat y tan alt\u00edvol que se 'ls hav\u00eda presentat sempre, vol\u00edan veure allavors c\u00f2m deur\u00eda esser, ab els ulls cluchs y boy estirat demunt del t\u00fambol. All\u00f2 era, all\u00f2, m\u00e9s que res m\u00e9s, lo que 'ls hav\u00eda acabat de decidir a surtir de casa; y, mentres devallavan cap al fons del sot, com qu'encara hi hav\u00eda feligresos que dubtavan, un xich esporuguits, com si no gosessin a arribar a la rector\u00eda, en Pere Mestre va dir, tot sornaguer: --\u00a1Ara ray!... Ja podem baixarhi sense por... --\u00a1Ta full! \u00a1Uyd\u00e1! Murta la cuca, murt lu ver\u00ed... --va respondre l'Aleix de las T\u00f2fonas, mitj rient per sota 'l nas. Y aix\u00eds varen arribar a la parroquia, ben refiats de que 'l rector ja no podr\u00eda present\u00e1rsels a devant com un Deu carregat d'ira, ni podr\u00eda amena\u00e7arlos ab la patena y el c\u00e1lzer, ni podr\u00eda bescantarlos per las culpas y pecats, ni podr\u00eda clavarlos aquellas miradas que 'ls atravessavan l'\u00e1nima, ni podr\u00eda ferlos caure de genolls a terra, revestit ab la casulla, a peu d'altar. Boy a mida qu'anavan entrant dins de la cambra mortuoria, els bosquerols s'arrambavan per las parets, ab posats encongits y vergonyosos. Ab tot y la curiositat que ten\u00edan de veure ben b\u00e9 al difunt, no gosavan a al\u00e7ar el cap, y ab la vista baixa, de reull, ressegu\u00edan tota la cambra, miravan els ciris dels canalobres, y de mica en mica escorcollavan el cadavre. Y el pobre", "sacerdot, desde 'l seu llit d'agon\u00eda, sent\u00eda tot anguniat c\u00f2m aquellas miradas tafaneras se passejavan amunt y avall del seu cos, ab la curiositat sinistre que fan venir las cosas de la tomba. M\u00e9s que mirar, m\u00e9s qu'esbrinar, semblava que flayressin ab estrany plaher la farum mortuoria que voleyava per all\u00ed dintre, al voltant del llit. Per\u00f2 a l'\u00faltim, com si la flayre 'ls marej\u00e9s, varen esdevenir tot s\u00f2pits, tot somiosos, igual que si a la fi s'encaboriessin y anessin pahint per dins l'espectacle t\u00e8rbol de la mort. Xichs y grans varen quedar com enzas ensopits. Ab tot y haverhi dins de la cambra aplegada tanta gent, surava arreu una lley de quietut desconeguda, com si aquells homes tinguessin el do misteri\u00f3s de viure en complert silenci, sense piular, ni respirar, ni fer remor de cap mena. L'un s'estava, com ullpr\u00e8s, mirantse 'ls ciris encesos de fit a fit; l'altre, com si tingu\u00e9s encantarias, restava ab la boca badada y ab els ulls oberts, oberts. Mes, com aquella quietut s'anava allargant tant, alguns varen comen\u00e7ar a neguitejarse... Semblava que no estessin b\u00e9, que patissin, que 'ls pessiguessin, que 'ls entr\u00e9s una mena de desfici... L'un se burxava l'orella... l'altre 's gratava 'l cap... Aix\u00eds, ab aquesta angunia, anava passant el temps, y el silenci s'eternisava... Fins a ne l'agonitzant, desde 'l seu llit de dolor, cada instant se li tornava un sigle, cada hora una eternitat... --Ara m'agafar\u00e1n... --pensava a cada punt-- m'envolicar\u00e1n ab els llen\u00e7ols... y 'm dur\u00e1n cap a la fossa... Mes en aix\u00f2 va compar\u00e8ixer el jayo en mitj de tothom, ab una caldereta d'aygua beneyta a l'una m\u00e1, y a l'altra 'l salpasser. Ab tot y ranquejar com ranquejava, ten\u00eda allavoras aquells ayres d'ordenat, dels seus bons temps, que tot el transfiguravan, com si fos un sacerdot. Ab tota pausa, ab tota unci\u00f3, possehit fins a l'\u00e1nima del ritual funerari que segu\u00eda, se va acostar al peu del llit, a punt de dir las absoltas. Pera ajudarli la pregaria, la Mariagna va c\u00f3rrer a agenollarse al seu costat, ab las mans plegadas sobre 'l pit. Semblavan un oficiant y un escol\u00e1 de deb\u00f2 qu'en sa vida no haguessin fet altra cosa que celebrar exequias pera 'ls difunts. --D\u00f3nali, Senyor, la pau eterna, --va comen\u00e7ar dihent el jayo, mentres arruixava d'aygua beneyta 'l catafalch. Y la vella respon\u00eda ab gran fervor: --Y que la llum perpetua l'il\u00b7lumini. --Que reposi en pau. --Amen. Els bosquerols a cada moment esdeven\u00edan m\u00e9s moixos, m\u00e9s capficats, com si de mica en mica 's compungissin a la vista de la mort y de las devocions fervorosas dels dos jayos. Aquellas flamas que llengotejavan dalt dels ciris, aquell to plany\u00edvol de l'oraci\u00f3 dels vells, aquell aspecte del capell\u00e1, ab els llavis blanchs, ab els ulls fondos, ab la pell cendrosa y groga... tot apareix\u00eda prou f\u00fanebre y prou punyent pera acondolir las \u00e1nimas pecadoras y durlas a contrici\u00f3. Era la visi\u00f3 aterradora del tr\u00e1nzit d'un m\u00f3n a l'altre, ab el seu seguici d'eterna", "gloria pels qui moren en el Senyor, ab acompanyament d'eternas penas y eternas flamas pels qui moren en el pecat... Entremitj de la quietut sepulcral que regnava dins la cambra, se va sentir un bleix fondo, com d'algun bosquerol que sospir\u00e9s tristament, a punt de rompre a plorar... --...\u00a1Ay... Deu meu! \u00a1Ay... Senyor! Aquells ays, aquells sospirs, varen arribar fins al capell\u00e1 agonitzant, com una canturia deliciosa. Eternament refiat de la redempci\u00f3 dels feligresos, va creure arribada l'hora del penediment. --\u00a1Ay, si pogu\u00e9s parlar! \u00a1Ah, si pogu\u00e9s darme a entendre! --pensava, bategant d'esperan\u00e7a, el sacerdot.-- \u00a1Ah, si pogu\u00e9s aprofitar aquet instant, c\u00f2m s'obrar\u00eda 'l miracle! Y, abrusat tot de sobte, com en una derrera estremitut, d'amor a Deu y amor al pr\u00f2xim, li varen venir unas ganas infinitas d'al\u00e7ar la seva m\u00e1 sacerdotal y benehirlos a tots, dihent: --\u00a1Germans meus, fills meus, jo us beneheixo en nom del Pare, del Fill, de l'Esperit Sant! Els bosquerols restavan somiosos al voltant del llit mortuori, contemplant encantats las ceremonias f\u00fanebres que 'ls jayos anavan fent de tant en tant. Semblava que no poguessin moures d'aquell lloch, qu'una for\u00e7a ignorada 'ls hi tingu\u00e9s encadenats. Hi hav\u00eda moments que feyan posat d'anarse a enternir, de somicar, de llen\u00e7ar ll\u00e1grimas. Fins semblava que, a l'instant mes impensat, alguns hav\u00edan d'agenollarse y fer company\u00eda als jayos y resar junts la lletan\u00eda... Per\u00f2 veusaqu\u00ed qu'en aquell mateix moment se va sentir una fressa alegroya, per la porta de la cambra, com de gent poch recatada qu'an\u00e9s a entrar movent bullicia. Tots els bosquerols varen girar el cap, encuriosits de sobte y mitj fregantse 'ls ulls, a tall d'homes que 's desvetllan del somni fondo que 'ls ten\u00eda aclaparats. Qui primer va treure 'l cap entre la gent arribada, va ser la mo\u00e7a de l'ermita de Puiggraci\u00f3s; despr\u00e9s, sa mare, l'ermitana; acabat, la Rodassocas. Tots els ulls dels bosquerols se varen clavar en la meuca desseguida... y va sonar dins la cambra una remor de xiu-xius. La Rodassocas va mirar al difunt fent una ganyota fastigosa; despr\u00e9s va resseguir ab la vista als bosquerols, entre mofeta y lasciva... despr\u00e9s, va girar c\u00faa y va surtir... Allavoras hi va haver un instant de dubte entre la gent... \u00bfQu\u00e8 farem? \u00bfQu\u00e8 direm?... Per\u00f2, com qu'en Carbassot se va determinar a eixir del rengle, l'Aleix de las T\u00f2fonas el va seguir, y, derrera l'Aleix, l'avi Pugna y el Cosme de la Rovira y el Bepus de l'Uy\u00e1, y, a la fi, tots, tots varen c\u00f3rrer derrera la farum de carn que feya la baga\u00e7a, com afanyosos de perpetuar, pels sots ombr\u00edvols, la passa de luxuria y de dolor. Fi."], "total_pages": 86}, "timestamp": 1742835678.4613829}